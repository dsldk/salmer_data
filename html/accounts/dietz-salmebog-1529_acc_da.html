<div>
    <meta charset="utf-8"/>
    <div class="introduction">
        <p>af <span class="author">Bjarke Moe og Marita Akhøj Nielsen</span></p>

        <div class="toc">

            <h1>Indhold</h1>
            <ul style="list-style:none">
                <li>
                    <a href="#kort-om"> Kort om Ludwig Dietz'
                        Salmebog 1529/1536</a>
                </li>
                <li>
                    <a href="#betydning"> Værkets betydning</a>
                </li>
                <li>
                    <a href="#netudgave"> Netudgaven</a>
                </li>
                <li>
                    <a href="#litteratur"> Litteratur</a>
                </li>
            </ul>
        </div>
        <div class="chapter">
            <h1 id="kort-om" href="#toc">Kort om Ludwig Dietz' Salmebog 1529/1536</h1>
            <p>I Kungliga Biblioteket i Stockholm findes en lille bog med tre dansksprogede tryk fra
                Ludwig Dietz' trykkeri i Rostock. De har altid været indbundet sammen, og det har
                været bogtrykkeren selv, der har fået dem indbundet. Forsatsbladet stammer nemlig
                fra en almanak fra ca. 1536, som er trykt af Dietz.</p>
            <p>Bogens første værk har titlen <em>Nogle nye Psalmer oc Lofsange som icke till forn
                    ere wdgangne paa Danske/ medt een Correcht oc forbedering paa then store
                    Sangbog</em>. Det er altså en samling nye, hidtil utrykte salmer, foruden
                rettelser af den store sangbog. I fortalen viser det sig, at denne store sangbog er
                bindets andet tryk, en salmebog fra 1529 med titlen <em>Een ny handbog/ med Psalmer
                    oc aandelige lofsange. wddragne aff then hellige schrifft. som nw ÿ then
                    Christne forsamling (Gud til loff oc mennisken til salighed) siunges. Med then
                    Danske Otesang. Messe. Afftensang oc Natsang</em>. Som titlen lover, indeholder
                &quot;håndbogen&quot; dels salmer, bl.a. til andagterne morgen, aften og nat, dels
                en gudstjenesteordning. Bogens tredje værk er et lille skrift til trøst for døende,
                også trykt af Dietz i 1529.</p>
            <p>Især trykket fra 1536 har forekommet gådefuldt, indtil Niels Knud Andersen
                overbevisende fremlagde den sandsynlige sammenhæng (Andersen 1972). Efter hans
                tolkning er historien (kort fortalt) den, at Dietz i 1529 fremstillede et pirattryk
                af en nu tabt salmebog, trykt i Magdeburg på foranledning af de lutherske
                prædikanter i Malmø. Dietz kunne ikke sælge sin salmebog, og da der i begyndelsen af
                1530'rne udkom flere småtryk med salmer og et par salmebøger, fattede han den plan
                at udgive en samling af disse nye salmer, der skulle sælges som en art indledning
                til den gamle usælgelige sammen med et andet restoplag. Hvor stor succes han fik med
                sin smarte plan, ved vi ikke. De tre småtryk er kun bevaret i ét eksemplar, det
                stockholmske samlebind.</p>
            <p>Dietz' Salmebog er med sine to dele en vigtig kilde til den tidlige lutherske
                gudstjeneste og salmesang, specielt som den udviklede sig i Malmø. 1529-delen er den
                ældste bevarede danske salmebog overhovedet.</p>
            <p><span id="__RefHeading___Toc3553_1248350155" class="anchor"><span id="_Toc12287070"
                        class="anchor"><span id="_Toc105460911" class="anchor"/></span></span>Den
                teologiske baggrund</p>
            <p>Allerede titlen på salmebogen fra 1529 signalerer, at salmerne bygger på den hellige
                skrift. I fortalen fremlægges den bibelske baggrund for salmesang med adskillige
                eksempler på gudvelbehagelig lovsang både fra det gamle og det nye testamente ($blad
                1v/$-2r). Med dem som forbillede har udgiverne, som de siger, samlet salmer og
                åndelige viser, og de har ladet dem trykke &quot;med then hellige schrifft wel
                bewernid&quot; ('beskyttet, bekræftet', $blad 2v/$). Det sidste betyder helt
                konkret, at langt de fleste salmer er forsynet med passende skriftsteder i marginen.
                Der ligger et betragteligt arbejde bag denne dokumentation af det bibelske grundlag,
                og trykkerens indsats for at få henvisningerne placeret korrekt må have været
                overordentlig tidkrævende. Marginalnoterne er simpelthen garanten for bogens
                teologisk korrekte indhold, nødvendige i en religiøs kamptid. Derimod nævnes Martin
                Luther overhovedet ikke, end ikke i forbindelse med fortalen, selvom den helt klart
                bygger på hans berømte indledning til Johann Walters <em>Geystliche gesangk
                    buchleyn</em> (Wittenberg 1524), som – karakteristisk – er udvidet med en række
                bibelske eksempler.</p>
            <p>Fra Luthers fortale har udgiverne lånt hensigtserklæringen, at salmebogen skal fremme
                &quot;Guds ord oc Euangelium&quot; og fordrive de syndige &quot;bolewÿser&quot;
                ('horeviser'), som desværre er så udbredte. I stedet skal børn og unge vænnes til
                salmer og åndelige viser, som er &quot;een begyndelse oc rood til all hellighed/
                tuctiget oc godhed&quot; ($blad 2v/$).</p>
            <p>Med samlingen af nye salmer fra 1536 er vi i en helt anden verden, og det skyldes kun
                delvist, at den er tænkt som vedhæng til 1529-trykket. Den bibelske baggrund nævnes
                simpelthen ikke, hverken i titel eller fortale, og der er ingen marginalnoter med
                bibelhenvisninger. Bogens opbyggelige hensigt nævnes kun til allersidst i fortalen,
                hvor læseren opfordres til at forbedre eventuelle fejl, for at &quot;HERRENS loff
                thes ÿdermere kunde formeres/ och forøgis/ Och wÿ motte vdi kierlighed til wor neste
                thes krafftigere optendis oc opueckis&quot; ($blad a 3r/$). Man fornemmer, at den
                lutherske sag har sejret, i hvert fald blandt bogens potentielle købere.</p>
            <p><span id="__RefHeading___Toc3555_1248350155" class="anchor"><span id="_Toc12287071"
                        class="anchor"><span id="_Toc105460881" class="anchor"/></span></span>Den
                liturgihistoriske baggrund</p>
            <p>De prædikanter, der kæmpede for at gennemføre Luthers reformation i Danmark, måtte
                meget tidligt i deres virke skabe en evangelisk gudstjeneste. For dem var det
                naturlige udgangspunkt den katolske kirkes messe, som de var dybt fortrolige med –
                ligesom hele den øvrige befolkning var det. Store dele af messen var fuldt
                acceptable også for lutheranere, men den måtte nødvendigvis ændres på de punkter,
                Luther havde kritiseret som decideret ubibelske.</p>
            <p>Det var først og fremmest nadverritualet, der skulle reformeres. I datidens gængse
                katolske opfattelse var nadveren et offer, som præsten frembar til Gud for at
                formilde ham, ganske som Jesus havde gjort ved sin død på korset. Den store
                betydning, der på den måde blev tillagt præstens handling, stred afgørende imod
                Luthers overbevisning om, at mennesket ikke kan gøre sig fortjent til frelsen.
                Mennesket er så gennemsyret af synd, at kun Guds nåde kan frelse en, hvis man tror
                på hans tilgivelse. Ved sin død på korset overtog Jesus menneskets synd og åbnede
                dermed vejen til Guds kærlighed. Den begivenhed skal nadveren aktualisere, så de
                kristne oplever fællesskabet med Gud og med hinanden.</p>
            <p>Luthers kritik af den katolske kirkes fokus på gejstligheden som formidler mellem Gud
                og den troende havde videre konsekvenser. Efter hans opfattelse kan principielt alle
                lære Gud at kende gennem hans ord i Bibelen, som selvfølgelig skal oversættes til et
                sprog, alle kan forstå. Nu er bibelteksten ikke alle vegne klart gennemskuelig, og
                den kan forekomme fjern fra en senere tid. Derfor er der brug for, at veluddannede
                prædikanter forklarer bibelteksten og viser dens aktualitet. Men prædikantens rolle
                er beskeden, og hele menigheden skal tage aktivt del i gudstjenesten. Af praktiske
                grunde må man sætte nogle rammer, så det ikke ender i kaos. Menighedssangen er
                Luthers svar på disse fordringer.</p>
            <p>Luther udarbejdede selv forskrifter for gudstjenesten i <em>Formula Missae</em>
                (1523) og <em>Deutsche Messe</em> (1526), og sammen med en kreds af ligesindede
                skrev han adskillige salmer. Med dem som udgangspunkt udkom der en række
                messehåndbøger og salmebøger forskellige steder i Tyskland. De blev forbilleder for
                de danske prædikanters arbejde med at udforme en evangelisk dansk gudstjeneste med
                menighedssang som et centralt element.</p>
            <p>De ældste bevarede danske kilder stammer fra sidste del af 1520'rne. Som en følge af
                menighedssangens centrale position er der en glidende overgang mellem salmebøger og
                beskrivelser af gudstjenesten, gerne betegnet som messebøger. Messebøgerne
                indeholder ud over forskrifterne for gudstjenesten også salmer, og salmebøgerne har
                ikke kun menighedssange, men også en beskrivelse af gudstjenestens forløb. Bedst
                kender vi gudstjenesten i Malmø, som var centrum for reformationen i det østlige
                Danmark og er beskrevet i flere bevarede kilder.</p>
            <p><span id="__RefHeading___Toc3557_1248350155" class="anchor"/>M<span
                    id="_Toc105460891" class="anchor"><span id="_Toc12287072" class="anchor"
                    /></span>esseordningen i salmebogen 1529</p>
            <p>Under overskriften &quot;thet hellige Euangeliske Messe embede/ som nw ÿ then
                Christne forsamling siunges&quot; ($blad 47r/$) bringes en komplet
                gudstjenesteordning, som fylder godt 30 sider, fordi det har været udgiverne
                magtpåliggende at give en dækkende forskrift for den luthersk nadvergudstjeneste.
                Overskrifterne til de enkelte elementerne er i vidt omfang de gamle latinske eller
                græske betegnelser, som det er nyttigt at kende, fordi de er faste betegnelser for
                de liturgiske led, også i vor tid. De forklares ganske kort i den følgende
                oversigt:</p>
            <ul>
                <li>
                    <p>Adjutorium nostrum ('vores hjælp'): bøn</p>
                </li>
                <li>
                    <p>Confiteor ('jeg bekender'): syndsbekendelse</p>
                </li>
                <li>
                    <p>Absolutio ('frikendelse'): syndstilgivelse</p>
                </li>
                <li>
                    <p>Introitus ('indgang'): salmen &quot;Af dybsens nød råber jeg til
                        dig&quot;</p>
                </li>
                <li>
                    <p>Kyrie eleison ('Herre, forbarm dig'): salmen &quot;Kyrie Gud Fader
                        alsomhøjeste trøst&quot;</p>
                </li>
                <li>
                    <p>Gloria in excelsis Deo ('ære være Gud i det høje'): salmen &quot;Gloria ære
                        og pris være Gud i det højeste&quot;</p>
                </li>
                <li>
                    <p>Dominus vobiscum ('Herren være med jer'): præstens hilsen og menighedens
                        svar</p>
                </li>
                <li>
                    <p>Kollekt ('fællesbøn'): bøn, som læses af præsten; to forskellige bønner er
                        aftrykt</p>
                </li>
                <li>
                    <p>Epistel ('brev'): afsnit af apostelbrev fra Det nye Testamente; Første
                        Korintherbrev kapitel 11 er aftrykt</p>
                </li>
                <li>
                    <p>Halleluja ('pris Gud'): salmen &quot;Halleluja. Gladelig ville vi halleluja
                        sjunge&quot;</p>
                </li>
                <li>
                    <p>Indledning til evangelielæsningen</p>
                </li>
                <li>
                    <p>Evangelium ('godt budskab'): afsnit af et af de fire evangelier eller
                        Apostlenes Gerninger i Det nye Testamente; Johannesevangeliet kapitel 6 er
                        aftrykt; den meget lange evangelietekst er to steder hen imod slutningen
                        brudt op af ordet &quot;Diuisio&quot; ('inddeling'), der angiver et ophold,
                        som i messesangen kunne markeres med en særlig melodistump.</p>
                </li>
                <li>
                    <p>Credo ('jeg tror'): salmen &quot;Vi tro allesammen på en Gud&quot;</p>
                </li>
                <li>
                    <p>Salme før prædikenen: salmen &quot;Nu bede vi den Helligånd&quot;</p>
                </li>
                <li>
                    <p>Prædiken</p>
                </li>
                <li>
                    <p>Deus misereatur nostri ('Gud være os nådig'): salmen &quot;Nu er os Gud
                        miskundelig&quot;</p>
                </li>
                <li>
                    <p>Paraclesis ('formaning'): formaning til altergæsterne</p>
                </li>
                <li>
                    <p>Pater noster ('vor far'): Fadervor: forklaring af indholdet i den bøn, Jesus
                        lærte sine disciple (gengivet i Mattæusevangeliet 6,7-13)</p>
                </li>
                <li>
                    <p>Sanctus ('hellig'): salmen &quot;Hellig, hellig, hellig er du, Herre Gud
                        Zebaot&quot;</p>
                </li>
                <li>
                    <p>Indledning til nadverritualet</p>
                </li>
                <li>
                    <p>Indstiftelsesordene, dvs. Jesu ord ved nadveren (gengivet fire steder i Det
                        nye Testamente)</p>
                </li>
                <li>
                    <p>Tibi laus ('ære være dig'): <span id="__DdeLink__5337_1467109391"
                            class="anchor"/>salmen &quot;Dig være lov og pris, o Herre Krist&quot;,
                        som synges under nadverritualet</p>
                </li>
                <li>
                    <p>Pax domini sit semper vobiscum ('Herrens fred være altid med jer'): præstens
                        hilsen og menighedens svar</p>
                </li>
                <li>
                    <p>Agnus dei ('Guds lam'): salmen &quot;O Guds lam som borttager alle verdens
                        synder&quot;</p>
                </li>
                <li>
                    <p>Formaning til nadvergæsterne</p>
                </li>
                <li>
                    <p>Nadveruddeling</p>
                </li>
                <li>
                    <p>Salme under nadveruddelingen med indledning: salmen &quot;Jesus Kristus er
                        vor salighed&quot;</p>
                </li>
                <li>
                    <p>Communio ('fællesskab'): salmen &quot;Gud være lovet altid og
                        benedidet&quot;</p>
                </li>
                <li>
                    <p>Dominus vobiscum ('Herren være med jer'): præstens hilsen og menighedens
                        svar</p>
                </li>
                <li>
                    <p>Kollekt ('fællesbøn'): takkebøn</p>
                </li>
                <li>
                    <p>Dominus vobiscum ('Herren være med jer'): præstens hilsen og menighedens
                        svar</p>
                </li>
                <li>
                    <p>Velsignelse: Arons velsignelse i Det gamle Testamente 4. Mosebog 6,24-26 (den
                        &quot;aronitiske&quot; velsignelse), som fremsiges af præsten</p>
                </li>
                <li>
                    <p>De ti bud: salmen &quot;Gud Fader udi Himmerig&quot;</p>
                </li>
            </ul>
            <p>Alternativ &quot;prefads&quot; ('indledning') til nadverritualet: mere udførlig
                liturgi med leddene<span id="__DdeLink__2745_1156965320" class="anchor"/></p>
            <ul>
                <li>
                    <p>Dominus vobiscum ('Herren være med jer'): præstens hilsen og menighedens
                        svar</p>
                </li>
                <li>
                    <p>Sursum corda ('hjerterne op'): præstens opfordring til andagt og menighedens
                        svar</p>
                </li>
                <li>
                    <p>Gratias agamus domino ('lad os takke Herren'): præstens opfordring til tak og
                        menighedens svar</p>
                </li>
                <li>
                    <p>Vere dignum et justum est ('sandelig det er værdigt og rimeligt'):
                        takkebøn.</p>
                </li>
            </ul>
            <p>Overskrifterne til de enkelte led i messeordningen er altså hovedsagelig latinske
                eller græske. De skal forstås som signaler til præsten, der altså forudsættes at
                være hjemme i den latinske messe, så overskrifterne har kunnet fungere som hjælp til
                den korrekte gennemførelse af gudstjenesten. Derimod er de tekster, der skulle
                synges, messes eller fremsiges, alle rent danske, selvfølgelig med indarbejdede
                fremmedord som <em>amen</em>, <em>halleluja</em>, <em>kyrie</em> og <em>gloria</em>.
                Messen på modersmålet var en mærkesag for reformationen i Malmø, som var drevet af
                byens egne borgere; for dens befolkning af købmænd og håndværkere måtte latinen stå
                som noget nær en fornærmelse. Passionen for modersmålet er et gennemgående træk i
                den samtidige skildring af de nye forhold, som er kendt under navnet
                    <em>Malmøbogen</em> (1529, faksimileudgave 1979, jf. Gierow 1979:73-94). Denne
                både polemiske og idealiserende beretning skyldes Peder Laurentsen, en veluddannet
                tidligere munk, som med entusiasme sluttede sig til den lutherske bevægelse. Om den
                rent dansksprogede gudstjeneste skriver han</p>
            <blockquote>
                <p>¶ Thenne forneffnde messe/ the<em>n</em> siger og tracterer wore prester
                    obenbarlige for menig forsamlingh paa wort egh<em>et</em> danske tungemaal
                    erlige christelige oc tilbørlige i kircken/ saa att almuen maa oc kand thet
                    forstaa/ och paamindis oc opweckis til hans [dvs. Jesu Kristi] pines døds oc
                    welgierningers hukommelse til loff oc tacksigelse effter scriftens lydel[s]e/
                    saa att the kunde selff bede oc siwnge skickelige guds loff/ oc sware amen til
                    andres bønner (blad 39r)</p>
            </blockquote>
            <p>Menighedens aktive deltagelse i gudstjenesten er tydeligvis vigtig, og salmesangen er
                et markant træk også i håndbogens messeordning, som har ikke mindre end 13
                menighedssalmer. Hovedparten af de resterende led har rimeligvis været messet, så
                alene prædikenen har været helt uden musik.</p>
            <p><span id="__RefHeading___Toc3559_1248350155" class="anchor"><span id="_Toc12287073"
                        class="anchor"><span id="_Toc105460921" class="anchor"
                /></span></span>Indplacering blandt andre salme- og messebøger</p>
            <p>Den tidligste redegørelse for de ældste lutherske salmesang i Danmark findes i Hans
                Thomissøns fortale i <em>Den danske Psalmebog</em>, 1569 (blad d 2r-2v). Han
                fortæller først om Claus Mortensen (Tøndebinder), som blev luthersk prædikant i
                Malmø 1527:</p>
            <blockquote>
                <p>Siden i det nestefølgende Aar etc. 1528. vdsette ('oversatte') hand nogle tydske
                    Psalmer paa vort Danske maal/ oc met sin metbroders her Hans Spandemagers (som
                    er nu Sogneprest i Lund) raad oc hielp/ loed ved Prenten i Malmø vdgaa den
                    første Danske Psalmebog: Huilcken bleff siden i det Aar &amp;c. 1529. oc 1534.
                    forbedrit aff dem/ oc aff her Aruid Pedersøn/ nu salige hoss Gud/ som vaar
                    Sogneprest til S. Jbs Kircke paa Boringholm/ oc nogle Gudfryctige mend i
                    Jylland: foruden huess som er tilset aff en oc anden saa tit som den bleff paa
                    ny igentryckt.</p>
            </blockquote>
            <p>Den første danske salmebog, trykt i Malmø 1528, er ikke bevaret. Dietz' håndbog fra
                1529 er den ældste, vi kender. I fortalen til 1536-delen af Dietz' salmesamling
                fortælles det ret udførligt, at 1529-trykket er en meget nøjagtig kopi af en
                salmebog, der var blevet trykt i Magdeburg samme år. Niels Knud Andersen har
                sandsynliggjort, at Magdeburgtrykket er identisk med den forbedrede 1529-udgave af
                Claus Mortensens og Hans Spandemagers (eller Olufsens) salmebog, som også Arvid
                Pedersen medvirkede til (Andersen 1972:8-22).</p>
            <p>Efter en overbevisende analyse af Dietz' 1529-tryk opstiller Andersen den hypotese,
                at dens første 27 salmer ($blad 3r/$-24r) går tilbage til den tabte Malmøsalmebogen
                fra 1528 (Andersen 1972:37-40). Bortset fra en blandet gruppe ($blad 14r/$-18v) har
                disse salmer det fælles træk, at de udtrykkeligt henføres til bestemte lejligheder:
                ottesang (morgenandagt), aftensang, natsang, jul og påske. Herefter følger ($blad
                24r/$-25v) prosagendigtninger af tre Davidssalmer, som er taget fra Frans
                Vormordsens oversættelse af Salmernes Bog i Det gamle Testamente (1528). Det gælder
                derimod ikke de to prosagendigtninger tidligere i bogen, &quot;Israels udgang af
                Egypten&quot; ($blad 9v/$-11r) og &quot;Lover Herren alle hedninge&quot; ($blad
                13v/$). Det taler for, at den nye udgave fra 1529 begynder $blad 24r/$, idet
                Thomissøns &quot;forbedrit&quot; sandsynligvis går på en udvidelse. Arvid Pedersens
                bidrag kan med større usikkerhed afgrænses til 19 salmer, der er trykt $blad
                30r/$-47r. Dette afsnit indeholder fire dubletter i forhold til de første 27 salmer
                og tre, som også findes i messeordningen.</p>
            <p>Afsnittet om &quot;thet hellige Euangeliske Messe embede&quot; i 1529-delen ($blad
                47r/$-62r) har sin egen forhistorie (se også afsnittet $M<span id="_Toc122870721"
                    class="anchor"><span id="_Toc1054608911" class="anchor"/></span>esseordningen i
                salmebogen 1529/$). Den er i alt væsentligt identisk med <em>Th</em>et
                    <em>cristelighe mesßeembedhe</em>, som sandsynligvis er vores ældste bevarede
                messebog, trykt i Malmø 1529; dens sidste blad og dermed oplysninger om trykkested
                og -år er tabt, men det rimeligvis den, Hans Thomissøn omtaler i forbindelse med
                gudstjenesteordningen i <em>Den danske Psalmebog</em>:</p>
            <blockquote>
                <p>Til Beslutningen siungis en kort Psalme. Oc er det vel beramt i den Christelig
                    Euangeliske Messe paa Danske/ som Her Claus Mortensøn/ Guds ords Tienere oc
                    forfremmere i Malmø oc andersteds i Skaane etc. loed Prente i Malmø aff Oluff
                    Vlricksz Anno 1529. At der skulde siungis sist i Messen de Ti Guds Budord. Gud
                    Fader vdi Himmerig/ sin villie hand oss kiende (blad Aaa 6).</p>
            </blockquote>
            <p>Det er netop den sidste salme i messebogen fra 1529, og typografien viser, at bogen
                er trykt af Oluf Ulricksøn. Messebogen må da være blevet indoptaget i
                Magdeburgtrykket, og fra den har Dietz kopieret teksten. Overensstemmelsen mellem
                hans messeordning og Oluf Ulricksøns messebog omfatter endog de to konkrete
                eksempler på bibellæsninger, Første Korintherbrev kapitel 11 og Johannesevangeliet
                kapitel 6.</p>
            <p>1529-håndbogens sidste tre salmer angives at være &quot;vdtagne aff thet Swenske
                Exemplar&quot; ($blad 62r/$). Det er naturligvis i sig selv et interessant
                vidnesbyrd om en tæt kontakt mellem lutherske prædikanter i Sverige og Danmark, men
                det er vanskeligt at identificere kilden, som dårligt kan være noget bevaret tryk.
                Niels Knud Andersen argumenterer for, at henvisningen gælder en svensk messeordning,
                der som de danske også har omfattet salmer; de tre salmer kan være indgået i
                messeordningen inden dens inkorporering i forlægget for Dietz' 1529-tryk (Andersen
                1972:47-53).</p>
            <p>Fortalen i 1529-delen af Dietz' salmebog nævner, at bogens salmer er &quot;trycht
                meeste parten med theris noder och stæmme/ hwor thennom bør att siungis/ saa/ att
                hwor the komme mwe beholde theris rette thone oc melodie&quot; ($blad 2v/$). Men der
                er ingen noder i bogen. Det har der sandsynligvis været i forlægget,
                Magdeburgtrykket, som altså er blevet kopieret så omhyggeligt, at teksten bliver
                misvisende (Andersen 1972:13-17, 19-21).</p>
            <p>Fortalen i 1536-delen af Dietz' salmebog udreder først baggrunden for 1529-trykket og
                giver en rettelsesliste til 16 trykfejl, som salmebogen overtog fra Magdeburgtrykket
                ($blad a 1v/$-2v). Dernæst omtales indholdet af selve 1536-delen:</p>
            <blockquote>
                <p>icke alleniste alle the ny Psalmer oc lofsange/ som effter then tÿdt ere trøckte
                    oc vdtgangne/ vdi the sÿste smaa sang bøger/ men oc saa thÿsse effter følgende
                    Psalmer oc lofsange/ hwilcke icke wore tilforne trøckte oc vdtgangne paa thet
                    Danske tungemaall ($blad a 2v/$-3r).</p>
            </blockquote>
            <p>Det er jo ikke nogen meget præcis kildangivelse, men Niels Knud Andersens
                undersøgelser tyder på, at forlægget har været den forbedrede udgave af Mortensens
                salmebog fra 1534, som Thomissøn omtaler (Andersen 1972:58-71). Fra den har Dietz –
                eller rettere den danskkyndige redaktør, der har arbejdet for ham – hentet alle de
                nye salmer, både de trykte og såkaldt utrykte; omtalen af de sidste er formentlig
                ren reklame. Fremgangsmåden har været at sammenholde indholdet i 1534-bogen med
                registret i Dietz-trykket fra 1529 og udvælge de nye, som er gengivet i forlæggets
                rækkefølge. Det er stort set gået godt, kun fire dubletsalmer er sluppet igennem, og
                de kan alle forklares med særheder i registret (Andersen 1972:87-90).</p>
            <p><span id="__RefHeading___Toc3561_1248350155" class="anchor"><span id="_Toc122870751"
                        class="anchor"/></span>Værkets indhold</p>
            <p>Fra bogtrykkerens side er <em>Een ny handbog</em> fra 1529 og <em>Nogle nye Psalmer
                    oc Lofsange</em> fra 1536 tænkt som enhed. Mens 1529-trykket er et komplet værk,
                giver 1536-trykket kun mening som et tillæg til den ældre bog. Det er baggrunden
                for, at de her behandles under ét, men naturligvis opdelt i to afsnit.</p>
            <p><span id="__RefHeading___Toc3563_1248350155" class="anchor"><span id="_Toc12287076"
                        class="anchor"/></span>Oversigt</p>
            <p>1529</p>
            <p>I den følgende oversigt er der i kantet parentes indsat afsnit, som ikke har hjemmel
                i trykkets opsætning, men bygger på Niels Knud Andersens analyse af salmernes
                funktion og proveniens (Andersen 1972).</p>
            <ul>
                <li>
                    <p>Titel: $blad 1r/$</p>
                </li>
                <li>
                    <p>Fortale: $blad 1v/$</p>
                </li>
                <li>
                    <p>Salmer: $blad 3r/$</p>
                    <ul>
                        <li>
                            <p>[til ottesang]: $blad 3r/$</p>
                        </li>
                        <li>
                            <p>til aftensang: $blad 7v/$</p>
                        </li>
                        <li>
                            <p>til natsang $blad 12v/$</p>
                        </li>
                        <li>
                            <p>[til forskellige lejligheder]: $blad 14r/$</p>
                        </li>
                        <li>
                            <p>[til jul]: $blad 18v/$</p>
                        </li>
                        <li>
                            <p>[til påske]: $blad 20v/$</p>
                        </li>
                        <li>
                            <p>[tillæg fra 1529]: $blad 24r/$</p>
                        </li>
                        <li>
                            <p>[Arvid Pedersens samling]: $blad 30r/$</p>
                        </li>
                    </ul>
                </li>
                <li>
                    <p>Gudstjenesteordning: $blad 47r/$</p>
                </li>
                <li>
                    <p>Salmer fra det svenske eksemplar: $blad 72r/$</p>
                </li>
                <li>
                    <p>Register: $blad 64v/$</p>
                </li>
                <li>
                    <p>Kolofon: $blad R 3v/$</p>
                </li>
                <li>
                    <p>Bogtrykkermærke: $blad R 4r/$</p>
                </li>
            </ul>
            <p>1536</p>
            <p>[punktopstilling af de følgende tre linjer]</p>
            <p>Titel: $blad a 1r/$</p>
            <p>Fortale: $blad a 1v/$</p>
            <p>Salmer: $blad a 3r/$</p>
            <p><span id="__RefHeading___Toc3565_1248350155" class="anchor"><span id="_Toc12287077"
                        class="anchor"/></span>Titlerne</p>
            <p>I 1529 lyder den fulde titel <em>Een ny handbog/ med Psalmer oc aandelige lofsange.
                    wddragne aff then hellige schrifft. som nw ÿ then Christne forsamling (Gud til
                    loff oc mennisken til salighed) siunges. Med then Danske Otesang. Messe.
                    Afftensang oc Natsang</em>. Med <em>håndbog</em> menes her et værk, der
                indeholder både menighedssalmer og gudstjenesteordning. Det sidste er præciseret til
                at gælde både de daglige andagter ottesang (morgenandagt), aften- og nattesang,
                foruden nadvergudstjenesten, messen. Andre lejligheder nævnes ikke, selvom bogen
                ganske tydeligt har afsnit med henholdsvis jule- og påskesalmer. Teologisk vigtig er
                forsikringen om, at salmerne er bibelsk funderet (jf. afsnittet $Den teologiske
                baggrund/$), og henvisningen til deres brug i 'den kristne forsamling' skal bevidne
                deres forankring i et velfungerende luthersk menighedsliv.</p>
            <p>Bogen er udkommet, inden lutherdommen blev statsreligion i Danmark-Norge, og det har
                været nødvendigt at veje hvert ord i en sådan titel. Efter al sandsynlighed er den
                formuleret af en ledende skikkelse i den lutherske bevægelse i Malmø, Claus
                Mortensen med tilnavnet Tøndebinder (se nærmere afsnittet $Indplacering blandt andre
                messe- og salmebøger/$).</p>
            <p>Nederst på titelsiden oplyses trykkestedet, Rostock, men hverken trykker eller
                udgivelsesår, som først oplyses i kolofonen, selvom Ludwig Dietz godt kunne være
                tilfreds med den smukt trykte bog. I den pompøse ramme om titlen indgår et
                skriftbånd med den manende sentens &quot;Dorheit macht Arbeit&quot; ('dumhed giver
                arbejde'), der også bruges i andre af Dietz' værker (Hufnagel 2018:264), bl.a.
                1536-tillægget (derimod ikke i Christian 3.s Bibel 1550, som han fik den ære at
                trykke).</p>
            <p>Titelsiden i 1536-tillægget har teksten <em>Nogle nye Psalmer oc Lofsange som icke
                    till forn ere wdgangne paa Danske/ medt een Correcht oc forbedering paa then
                    store Sangbog som er trycht ÿ Rozstock wedt Ludowich Dyetz M. D. XXXvj</em>.
                Forsikringen om, at bogens salmer ikke tidligere har været trykt, holder ikke, men
                det var en gængs formulering i tidens bogtryk. Helt usædvanlig for en titel er
                derimod oplysningen om, at bogen indeholder rettelser til et andet værk, 'den store
                sangbog'. Den afsluttende relativsætning, 'som er trykt ...' må knytte sig til
                'nogle nye salmer og lovsange', men det fremgår ikke klart, og en mulig køber kunne
                sagtens tro, at der er tænkt på den store sangbog. Realiteterne bag den sære titel
                udredes i den efterfølgende fortale.</p>
            <p>Den fornemme ramme om titlen er genbrug fra 1529-trykket, men i skriftbåndet står nu
                det smukke Vergilcitat &quot;Amor omnia vincit&quot; ('kærlighed overvinder
                alt').</p>
            <p><span id="__RefHeading___Toc3567_1248350155" class="anchor"><span id="_Toc12287079"
                        class="anchor"/></span>Fortalerne</p>
            <p>Fortalen i 1529-håndbogen ($blad 1v/$-2v) fastslår med stor kraft salmesangens
                centrale betydning for det kristne fromhedsliv. Denne rolle formodes at være
                almindelig kendt, fordi skikken at lovsynge Gud er så velbevidnet i hele Bibelen.
                For at følge de gode forbilleder udgives salmebogen nu, forsynet med skriftsteder og
                noder, så at &quot;Guds ord oc Euangelium ther med motte flittelig fordis
                ('fremmes') oc fremmis oss alle til een siæls hugswalelse&quot;. Tilmed kan den
                styrke især de unges moral ved at fordrive de forkastelige, men populære
                horeviser.</p>
            <p>Fortalen er vigtig som teologisk programerklæring (jf. afsnittet $Den teologiske
                baggrund/$), og den har næsten kanonisk status, idet den gengiver hovedtankerne i
                Luthers fortale til Johann Walters <em>Geystliche gesangk buchleyn</em> (Wittenberg
                1524). I forhold til Luther er antallet af bibelske eksempler markant forøget, og i
                stedet for Luthers anbefaling af flerstemming sang står en mere generel omtale af
                salmernes &quot;noder och stæmme&quot;, som trykkes for at sikre den &quot;rette
                thone oc melodie&quot; (jf. Balslev-Clausen 2004).</p>
            <p>I forhold til den gamle fortales teologiske og etiske tyngde forekommer indledningen
                til 1536-tillægget meget jordbunden ($blad a 1v/$-3r). Den fortæller først om
                tilblivelsen af 1529-håndbogen. I 1529 blev der trykt en dansk salmebog i Magdeburg
                på foranledning af en borger i Rostock, men med så små typer, at den var vanskelig
                at læse for ældre mennesker. Derfor påtog Dietz sig &quot;vd aff en mildt
                orsage&quot;, altså af omsorg, at genoptrykke bogen i større format og med større
                typer, men med samme ordlyd, ord for ord. Han var nemlig overbevist om, hans forlæg
                var korrekturlæst ordentligt. Men der er faktisk fejl – 16 bliver det til i den
                efterfølgende liste med rettelser – de skyldes jo ikke kun Dietz' forsømmelighed,
                men snarere hans forlæg. For en moderne betragtning står denne første del af
                fortalen som en fornem præstation i den vanskelige kunst at undskylde et plagiat.
                Herefter omtales kort de nye salmer (jf. afsnittet $Indplacering blandt andre messe-
                og salmebøger/$), og fortalen slutter med en opfordring til at rette de fejl, der
                stadig måtte være, så lovprisningen af Gud og næstekærligheden blandt mennesker kan
                styrkes (jf. afsnittet $Den teologiske baggrund/$).</p>
            <p><span id="__RefHeading___Toc3569_1248350155" class="anchor"><span id="_Toc12287080"
                        class="anchor"/></span>Ordningen af salmerne</p>
            <p>De første salmer i 1529-håndbogen ($blad 3r/$-14r) har hjemme i tidesangen, dvs. de
                daglige gudstjenester på bestemte tidspunkter, oprindelig syv fordelt på hele døgnet
                (se nærmere Widding 1933, I:161-212). I den katolske kirke har tidesangen siden den
                tidlige middelalder været et vigtigt element i klostrenes og de store kirkers
                dagligliv, især som et led i den uophørlige lovprisning af Gud. Luther og efter ham
                de lutherske prædikanter i bl.a. Danmark videreførte tidesangen, men drejede den i
                retning af forkyndelse og belæring snarere end lovsang. Med det formål for øje blev
                det gamle faste skema for antal og tidspunkter blødt op.</p>
            <p>Forholdene i Malmø er dem, vi kender bedst, også hvad tidesangen angår. I
                    <em>Malmøbogen</em> (1529) skildrer Peder Laurentsen tidesangen som en vigtig
                del af dagligdagen. Byens borgmester og råd har indført tre prædikener hver søgnedag
                om morgenen mellem klokken fem og otte. De finder sted i tre forskellige kirker og
                forskudt,</p>
            <blockquote>
                <p>Saa att hwilken icke kand komme til then ene en<em>n</em> tiidt/ han kand
                        en<em>n</em> anden tiid komme til then anden och høre then deel hans
                    salighet er anrørendis/ siwnge oc loffwe gud med hierte oc mund/ oc bede siine
                    seerdelis ('særlige') gwdelige bønner hwad gud giiffuer the<em>n</em>nom i hw oc
                    sind</p>
                <p>¶ Siwng<em>is</em> oc her paa danske christelige psalmer oc hymner/ gud til loff
                    oc almwen til opueckelse i gwds kerlighet etc. somme faare ('før') predicken og
                    somme effter som leyligheden seg giffwer</p>
                <p>¶ Om Søndagen oc store høgtidis dage/ er her iiii predicken faare middag/ oc ii
                    eller iii effther/ m<em>eth</em> afftensang oc natsang/ oc om morgenen ottesang
                        m<em>eth</em> hymner oc psalmer som tha kand wære forsamling<em>e</em>n till
                    gaffn oc forbedring (blad 52v-53r)</p>
            </blockquote>
            <p>Dette er altså rammen for de tre afsnit om ottesang, aftensang og natsang.
                Sandsynligvis står de først, fordi reformatorerne i Malmø skulle have det daglige
                andagtsliv i byen på plads hurtigst muligt. Meget tyder nemlig på, at de tidlige
                samlinger af salmer afspejler en løbende udvikling, hvor nye afsnit er indsat efter
                dem, man havde i forvejen (Andersen 1972:50).</p>
            <p>Efter natsangen følger et lille afsnit med salmer til forskellige lejligheder, som
                ikke er specificeret ($blad 14r/$-18v). Det afløses af en gruppe julesalmer ($blad
                18v/$-20v) og påskesalmer ($blad 20v/$-24r). De næste mange salmer er af blandet
                karakter, men den tilsyneladende tilfældige orden kan skyldes, at de stammer fra to
                tillæg til den oprindelige salmebog fra Malmø (se nærmere afsnittet $Indplacering
                blandt andre messe- og salmebøger/$).</p>
            <p>Det store afsnit om messeordningen bringer 13 salmer på deres plads i liturgien (se
                nærmere afsnittet $M<span id="_Toc1228707211" class="anchor"><span
                        id="_Toc10546089111" class="anchor"/></span>esseordningen i salmebogen
                1529/$). Hele bogen afsluttes med tre oprindeligt svenske salmer, som muligvis har
                været inkorporeret i den malmøske messe (se nærmere afsnittet $Indplacering blandt
                andre messe- og salmebøger/$).</p>
            <p>1536-tillægget bringer sine 35 i en rækkefølge, som vanskeligt lader sig gennemskue.
                Det forekommer plausibelt, at de er bragt i den orden, de havde i Dietz's forlæg (se
                nærmere afsnittet $Indplacering blandt andre messe- og salmebøger/$).</p>
            <p><span id="__RefHeading___Toc3571_1248350155" class="anchor"><span id="_Toc12287081"
                        class="anchor"/></span>Registret</p>
            <p>1529-trykket afsluttes med et alfabetisk register over salmernes førstelinjer ($blad
                64v/$-R 3v). Stort set giver det sig selv, men det skal dog bemærkes, at varianter
                af samme salme kun anføres under én af titlerne, dog med to sidehenvisninger, fx</p>
            <p>Allene Gud ÿ the høge. Blad. xxvij.</p>
            <p>xxxvij.</p>
            <p>Salmen &quot;Allene Gud ÿ the høge&quot; begynder ganske rigtigt $blad 27v/$, og
                $blad 37r/$ starter en anden gendigtning <em>Gloria in excelsis Deo</em>,
                &quot;ALleneste Gud ÿ himmerig&quot;. Dertil kommer, at alfabetiseringen principielt
                kun omfatter første bogstav, fx rækken</p>
            <p>O wor fader wÿ bede teg. xxxix.</p>
            <p>O Christe hwor wor thÿn kyndskaff. xlvj</p>
            <p>O Jesu Christ som mandom tog. lxiij.</p>
            <p>Det første kriterium for rækkefølgen er tydeligt nok begyndelsesbogstavet, og det
                andet er salmens placering i bogen. Det var almindelig praksis omkring 1530, men
                unægtelig forvirrende for en senere tid.</p>
            <p>Tillægget fra 1536 har intet register og – mere fatalt – ingen kolofon. Det har
                affødt spekulationer om, at det bevarede tryk er defekt. Den sidste salme,
                &quot;ALle Cristne frøyde seg nw&quot; ($blad g 4r/$-4v), er efter al sandsynlighed
                komplet; den har i hvert fald nøjagtig samme omfang i Thomissøns <em>Den danske
                    Psalmebog</em> (blad 27v-29r). I 1536 slutter salmen nederst på sidste side i et
                læg (dvs. et ark papir, foldet og skåret til otte sider). Siden har ingen kustode,
                altså tekst fra begyndelsen af næste side, som det var almindeligt for at sikre den
                korrekte rækkefølge af læggene ved indbinding. Det kan være et tegn på, at der
                aldrig er kommet nogen næste side, at trykket altså er komplet. Og det giver rigtig
                god mening, hvis man følger Niels Knud Andersens hypotese om, at 1536 er et tillæg,
                som – helt usædvanligt – er placeret før hoveddelen; formålet har været at få solgt
                det gamle 1529-tryk ved at give det en ny førstedel (Andersen 1972:97-102).</p>
            <p><span id="__RefHeading___Toc3573_1248350155" class="anchor"/>K<span id="_Toc12287083"
                    class="anchor"/>olofonen og bogtrykkermærket</p>
            <p>1529 slutter, som det sig hør og bør, med en kolofon, der angiver trykkested,
                bogtrykker og trykkeår, her oven i købet præcist dateret til den 20. november ($blad
                R 3v/$). På forsiden af sidste blad er bogtrykkerens mærke i form af et fint skåret
                træsnit.</p>
            <p>Som nævnt i forrige afsnit er der ingen kolofon i 1536-tillægget.</p>
            <p><span id="__RefHeading___Toc3575_1248350155" class="anchor"><span id="_Toc12287086"
                        class="anchor"/></span>Musikken</p>
            <p>Selvom fortalen til 1529 nævner, at teksterne er trykt med &quot;theris noder och
                stæmme&quot; ($blad 2v/$), forekommer der ingen musikalsk notation i bogen.
                Formuleringen må fejlagtigt være overtaget fra det forlæg, som salmebogen var
                baseret på. Det vides ikke, hvorfor Dietz udelod noderne, og selvom det synes
                nærliggende at formode, at det skyldtes tekniske vanskeligheder ved nodetryk, er
                dette ikke en plausibel forklaring. Allerede i 1519 udgav Dietz nemlig messebogen
                    <em>Ordinarius inclitae ecclesiae Swerinensis</em> (Rostock), som indeholdt
                nodetryk. I den nedertyske salmebog <em>Ein gantz schone vnde seer nutte gesangk
                    boek</em> (Rostock), som Dietz udgav i 1525, forekom derimod ingen noder. Heller
                ikke i Rigas kirkeforordning, <em>Kurtz Ordnung des Kirchendiensts</em> (Rostock),
                som Dietz forestod tilrettelæggelsen af i 1530, tryktes noder, kun tomme nodelinjer,
                som brugeren selv måtte udfylde. Forklaringen på de manglede noder i Dietz' salmebog
                fra 1529 og i tillægget fra 1536 synes derfor at være, at melodiernes udbredelse i
                de tidlige protestantiske kredse overvejende foregik mundtlig.</p>
            <p>For at kunne synge salmerne, måtte man naturligvis kende melodierne. Ofte havde
                salmerne deres egen melodi, og derfor var det uproblematisk at identificere melodien
                ud fra en salmes førstelinje. I sådanne tilfælde omtalte Dietz ikke melodien, fx
                Luthersalmen over den 14. Davidssalme &quot;SAa taler then vwyse mund&quot; ($blad
                17r/$). I tvivlstilfælde hjalp salmebogen med en kort, men præcis beskrivelse af,
                hvilken melodi der skulle bruges. Sådanne anvisninger forekommer til 11 salmer i
                1529-delen og til seks i 1536-tillægget. Fandtes der alternative gendigtninger af en
                Davidssalme, fx den mindre udbredte &quot;THen daarlig mund han siger saa&quot; over
                den 14. Davidssalme, kunne Dietz gengive teksten med bemærkningen om, at den skulle
                synges &quot;med samme noder&quot; som den kendte salme ($blad 17v/$). Langt de
                fleste melodihenvisninger forekommer ved nyskrevne tekster, som skulle synges på
                eksisterende melodier, fx &quot;EEtt lidet barn saa ærefult&quot; ($blad 19v/$) og
                &quot;EEt lidet barn saa løsteligt&quot; ($blad 34r/$). Begge disse tekster brugte
                melodien til den latinske hymne &quot;Dies est lætitie&quot;, hvilket viser, at det
                førreformatoriske repertoire stadig var en gangbar referenceramme. Det illustreres
                også i nogle af indledningerne til salmerne, hvor en teksts katolske ophav nævnes.
                &quot;CHristum wÿ skulle loffue nw&quot; er således baseret på hymnen &quot;A solis
                ortus&quot; ($blad 11r/$). Til salmen &quot;O Herre Gud miskunde teg&quot; ($blad
                12v/$) fremgår det, at den &quot;gaar med the noder ther. Deus misereatur siungis
                med&quot; ($blad 12v/$), formodentlig en henvisning til &quot;NW er oss Gud
                miskundelig&quot; ($blad 54r/$), hvor Davidssalmens latinske titel også nævnes.
                Selvom den protestantiske liturgi kun var ved at finde sit ståsted, havde
                &quot;Aleneste Gud i Himmerig&quot; allerede vundet hævd som den gængse gendigtning
                af &quot;Gloria in excelsis deo&quot;. Dette ses af henvisningen ved &quot;ALlene
                Gud ÿ the høge wære ære&quot;, hvor det fremgår, at den skal synges &quot;med the
                noder som alleneste Gud ÿ himmerige siunges med&quot; ($blad 27r/$).</p>
            <p>Salmebogen og dens tillæg giver kun sparsomt indblik i den musikalske baggrund for
                salmernes anvendelse. Enkelte steder afslører bøgerne imidlertid detaljer om den
                konkrete implementering i gudstjenesterne. Således fremgår det, hvordan den gamle
                vekselsang &quot;Rex glorie Christus&quot; skal synges skiftevis af
                &quot;forsamlingen&quot; ('menigheden') og &quot;chorid&quot; ($blad 22v/$). Denne
                praksis blev overtaget i både Thomissøns salmebog (blad 94r) og Jespersens graduale
                (side 210). Også svarversene &quot;Benedicamus&quot;, der blev sunget som vekselsang
                ved tidebønnerne i katolsk tid, er optaget i 1529-salmebogen. Der forekommer tre
                danske vers, hvor den traditionelle opdeling i en solistisk indledningen og et
                korisk svar kort og godt illustreres med ordet &quot;Swar&quot; midt i teksten (blad
                $7v/$, $12v/$ og $14r/$). I disse tre tilfælde følger svarverset efter Zacharias',
                Marias og Simeons lovsange. I messeordningen (se afsnittet $M<span
                    id="_Toc1054608913" class="anchor"><span id="_Toc122870723" class="anchor"
                    /></span>esseordningen i salmebogen 1529/$) tildeles de involverede i messens
                afvikling desuden forskellige roller. Ud over præsten udpeges kor og menighed. Når
                der om &quot;Wy tro allesammen paa een Gud&quot; står, at &quot;Then Christne
                forsamling oc Chorid siunge tilhaabe&quot;, må man formode, at nogle af de andre
                liturgiske led i messen forventedes at blive sunget af koret alene uden menighedens
                deltagelse. Det er derfor overraskende at læse, at indgangssalmen &quot;AFf diybsens
                nød rober ieg til teg&quot; synges af &quot;Chorid eller then Christne
                forsamling&quot; ($blad 67v/$). Hvis der ikke var et kor til stede, sang menigheden
                naturligvis selv, men skulle koret i andre tilfælde synge alene? Sådanne detaljer er
                uklare, hvilket formodentlig skyldes messeordningens brede sigte på bykirker såvel
                som landsbykirker.</p>
            <p><span id="__RefHeading___Toc3577_1248350155" class="anchor"/>Tekst<span
                    id="_Toc122870801" class="anchor"/>erne</p>
            <p>Håndbogen fra 1529 indeholder i alt 72 salmer, alle på dansk. Brugen af modersmålet
                tematiseres ikke i bogen, men var et helt centralt mål for reformatorerne i Malmø
                (se nærmere afsnittet $M<span id="_Toc1054608912" class="anchor"><span
                        id="_Toc122870722" class="anchor"/></span>esseordningen i salmebogen
                1529/$). Salmerne skulle ikke kun synges ved gudstjenesten i kirken, men indgå i den
                kristnes hverdagsliv, gerne sunget fra en møgvogn, som det hedder i
                    <em>Malmøbogen</em>:</p>
            <blockquote>
                <p>¶ Vi wille thet sige som sandt er Att een<em>n</em> fattig mand dreng eller pige
                    ther sidder paa een<em>n</em> møgwogen/ och siwnger the x guds budord eller
                    anden loffsang aff schrifften gud til loff att han eller hwn er bedre och mere
                    actendis for gwd/ end mange prester muncke eller Cannicker er/ ther staar fra
                    morgen oc til afftenen knwrrend<em>is</em> oc robendis wden ret christen thro
                    och | gudeligh<em>ed</em> (blad 42r).</p>
            </blockquote>
            <p>Med &quot;the x guds budord&quot; er der rimeligvis tænkt på salmen &quot;Hvo som vil
                leve kristelig&quot; ($blad 30r/$). Indledningen til salmen nævner udtrykkeligt de
                ti bud, og de gennemgås da også i tur og orden efter indledningsstrofen, som
                lyder:</p>
            <blockquote>
                <p>HWo som wil leffue Christelig/</p>
                <p>oc hoss Gud bliffue ewindelig:</p>
                <p>Han skal fuldkomme the thÿe</p>
                <p>bud/ som oss haffuer budit wor Herre</p>
                <p>Gud/ Gud miskunde oss.</p>
            </blockquote>
            <p>For en moderne læser er opsætningen forvirrende: Det er tydeligt nok, at de to første
                linjer rimer, men derefter virker linjebruddene tilfældige, ude af trit med rim og
                rytme. Det er almindelig praksis i de ældste danske salme- og messebøger, at
                linjerne fyldes ud, hvad enten teksten er prosa eller poesi. I online udgaven er
                teksten opstillet vers for vers, så man straks får indtryk af strofens struktur:</p>
            <blockquote>
                <p>HWo som wil leffue Christelig/</p>
                <p>oc hoss Gud bliffue ewindelig:</p>
                <p>Han skal fuldkomme the thÿe bud/</p>
                <p>som oss haffuer budit wor Herre Gud/</p>
                <p>Gud miskunde oss.</p>
            </blockquote>
            <p>Rimstillingen er klar: to parrim, efterfulgt af et ikke-rimende vers – som viser sig
                at være omkvæd. Derimod er rytmen ikke indlysende; forsøgsvis de formentlig
                trykstærke stavelser i den følgende opsætning markeret med '</p>
            <blockquote>
                <p>'HWo som wil 'leffue 'Christe'lig/</p>
                <p>oc hoss 'Gud 'bliffue e'winde'lig:</p>
                <p>'Han skal 'fuldkomme the 'thÿe 'bud/</p>
                <p>som 'oss haffuer 'budit wor 'Herre 'Gud/</p>
            </blockquote>
            <p>'Gud 'miskunde 'oss.</p>
            <p>En så fri rytme har kun kunnet fungere i fællessang, hvis menigheden blev oplært i en
                bestemt fordeling af teksten til melodien. Vore dages lejlighedssange giver os en
                fornemmelse af problemet, som vi ikke er trænet i at løse på samme selvfølgelige
                måde som reformationstidens mennesker. Først i barokdigtningen fra ca. 1630 og frem
                knæsættes det princip, at der skal være regelmæssig vekslen mellem trykstærke og
                tryksvage stavelser. I 1500-tallet opfattede man udelukkende de trykstærke stavelser
                som rytmisk relevante, mens der frit kunne indlægges tryksvage stavelser. Der er
                typisk fire tryktoppe i vers med enstavelsesrim og tre ved tostavelsesrim, men
                variationen er stor. En tilsvarende tolerance havde man i reformationstiden over for
                rimenes kvalitet; fx er rimordene i næste strofe af salmen <em>alleen</em> ~
                    <em>thÿn</em> ('alene' ~ 'din') og <em>grund</em> ~ <em>stund</em>. Foruden
                strofiske salmer indeholder håndbogen nogle prosagendigtninger af især
                gammeltestamentlige salmer (fx $blad 24r/$), men også af middelalderlige hymner
                (således $blad 18v/$).</p>
            <p>&quot;Hvo som vil leve kristelig&quot; er skrevet af Martin Luther, men det oplyses
                intetsteds i håndbogen. I den tidlige fase af reformationen i Danmark var
                forkyndelsen af den nye lære det centrale, og det var mindre vigtigt, hvem der satte
                læren på vers. Det er baggrunden for, at der kun anføres forfattere til to salmer
                ($blad 5r/$ og $42r/$).</p>
            <p>Tillægget fra 1536 indeholder 35 salmer, af samme art som håndbogens.</p>
            <p><span id="__RefHeading___Toc3579_1248350155" class="anchor"><span id="_Toc12287088"
                        class="anchor"/></span>Indledningerne</p>
            <p>Alle salmer i håndbogen er forsynet med en overskrift, som regel ganske kort. Her
                angives salmens art og indhold, gerne i temmelig vage vendinger som &quot;Een
                Christelige wÿse/ mod thet grwselig Satans trwsel&quot; ($blad 44r/$), undertiden
                med en positiv karakteristik i stil med &quot;Een skøn wÿse om Guds bekendelse&quot;
                ($blad 46v/$). Ganske få steder oplyses det, at der er tale om en alternativ version
                af en salme: &quot;Then samme Psalme anderledis/ dog med samme noder&quot; ($blad
                17v/$). Gendigtningerne af de gammeltestamentlige salmer angiver oftest
                begyndelsesordene fra den latinske bibel, Vulgata: &quot;Then. cix. Psalme/ Dixit
                dominus domino meo&quot; ($blad 24r/$). Også de gamle liturgiske sange har bibeholdt
                deres latinske navn som &quot;Kyrieeleyson&quot; ($blad 48v/$). Endelig hører
                melodihenvisningerne hjemme i disse korte indledninger: &quot;Wor fader/ som gaar
                med the noder ther. Deus misereatur siungis med&quot; ($blad 12v/$).</p>
            <p>Også i tillægget er der indledninger til alle salmer af samme karakter som i 1529,
                men også med en ny type oplysninger: &quot;Maria boldt/ Cristelige forwandlet oc
                Corrigeret Christo till loff&quot; ($blad a 3r/$). Samme redningsaktion er blevet
                endnu en gammel Mariavise til del: &quot;Salue Regina Christelig forwent oc
                forbedret&quot; ($blad d 4v/$).</p>
            <p><span id="__RefHeading___Toc3581_1248350155" class="anchor"><span id="_Toc12287089"
                        class="anchor"/></span>Sammenfattende om teksterne</p>
            <p>Teksterne i de to Dietz-tryk repræsenterer en lang tradition, fra de
                gammeltestamentlige salmer til helt nydigtede åndelige viser (se nærmere Widding
                1933,II:18-53). Langt de fleste er oversat efter de tidligste lutherske salmebøger,
                og der er adskillige Luthersalmer; de ikke helt få dubletter og alternative
                versioner vanskeliggør en præcis optælling (se den nyttige oversigt Andersen
                1972:105-15). Desuden er der enkelte oversættelser fra svensk, og en håndfuld salmer
                er originalt danske.</p>
            <p>For udgiverne af håndbogen og tillægget har teksternes proveniens været ret
                ligegyldig. De fokuserede på forkyndelsen af den nye lutherske lære, og det havde
                konsekvenser for salmernes form. Budskabet skulle fremsættes enkelt, umiddelbart
                forståeligt og ikke pakkes ind i et særligt poetisk sprog. Det var Luthers eget
                ideal, og det blev fulgt (jf. (Dahlerup 2016:43-51). Ind imellem har det blomstrende
                billedsprog fra især Davidssalmerne dog fundet vej ind i Dietz' tryk:</p>
            <blockquote>
                <p>Jnden thit huss schall thin høstru wære</p>
                <p>som een rancke mett mange wÿndrwer.</p>
                <p>Oc thine børn om thin egen disk/</p>
                <p>Som oliue planter sunde och friske.</p>
            </blockquote>
            <p>($1536 blad d 4v/$, fra gendigtningen af Salme 128).</p>
            <p>De bibelske vendinger var blevet udnyttet i de åndelige viser på dansk længe før
                reformationen og kunne indgå i den lutherske salmesang, når man sørgede for at
                udrense de specifikt katolske begreber, som Luther vendte sige imod (se nærmere
                Møller 1923:XXI-XXVI). Selve den poetiske form med enderim, rytme og strofeformer
                var blevet udviklet i middelalderens digtning og anvendt også i dansksprogede digte.
                Så selvom den lutherske menighedssang betegner et nybrud, er den også en
                videreførelse af den middelalderlige danske poesi.</p>
            <p><span id="__RefHeading___Toc3583_1248350155" class="anchor"><span id="_Toc12287090"
                        class="anchor"/></span>Værkets betydning</p>
            <p>Det er meget vanskeligt at påvise en eventuel indflydelse fra Dietz' håndbog 1529 i
                den følgende tids salme- og messebøger, fordi Dietz helt ned til trykfejlene
                gengiver sit forlæg, Magdeburgtrykket 1529. De nye salmer i 1536-tillægget, som går
                i videre i traditionen, kan på tilsvarende vis stamme fra Dietz' forlæg, formentlig
                en tabt salme- og messebog fra 1534. Men for en sen eftertid har især 1529-delen
                central betydning som det nærmeste, vi kommer de tidligste danske salmebøge<span
                    id="_Toc12287075" class="anchor"/>r.</p>
            <p><span id="__RefHeading___Toc3693_1248350155" class="anchor"><span id="_Toc12287091"
                        class="anchor"/></span>Netudgaven</p>
            <p>Den digitale udgave bygger dels på faksimilen i <em>Ludwig Dietz' Salmebog 1536</em>,
                udg. af Niels Knud Andersen 1972, dels på helt nye digitale optagelser af
                originaludgaven i Kungliga Biblioteket i Stockholm, som er fremstillet til
                nærværende udgave.</p>
            <p>Se endvidere $udgivelsesprincipper/$ og $vejledning/$.</p>
            <p><span id="__RefHeading___Toc3587_1248350155" class="anchor"><span id="_Toc12287092"
                        class="anchor"/></span>Litteratur</p>
            <p>Niels Knud Andersen, Efterskrift i <em>Ludwig Dietz' Salmebog 1536</em>, udg. af
                Niels Knud Andersen. København: UJDS · Akademisk Forlag, 1972, s. 5-116.</p>
            <p>Peter Balslev-Clausen, &quot;Forordene i reformationstidens danske salmebøger&quot;,
                i <em>Hymnologiske Meddelelser</em>, årg. 33, nr. 4, 2004, s. 245-281.</p>
            <p>Pil Dahlerup, <em>Reformationslitteratur</em>. København: U Press, 2016.</p>
            <p><em>Een ny ha</em>n<em>dbog med Psalmer oc aandelige lofsange</em>. Rostock: Ludwig
                Dietz, 1529.</p>
            <p>Krister Gierow, <em>Studier kring Malmø-bogen</em>. Malmö: Allhem, 1979.</p>
            <p>Silvia Hufnagel, &quot;Iceland's Lack of Printer's Devices. Filling a Functional and
                Spatial Void in Printed Books during the Sixteenth Century&quot;, i Anja Wolkenhauer
                &amp; Bernhard F. Scholz (red.): <em>Typographorum Emblemata: The Printer’s Mark in
                    the Context of Early Modern Culture</em>. Berlin · Boston: de Gruyter, 2018, s.
                257-66.</p>
            <p>Peder Laurentsen, <em>Malmø-bogen. Facsimile</em>. Malmö: Allhem, 1979.</p>
            <p>Claus Mortensøn, <em>Th</em>et <em>cristelighe mesßeembedhe</em>. Malmø: Oluf
                Ulricksøn, 1529.</p>
            <p>Niels Møller, <em>Salmesprog og Salmetyper. En psykologisk Undersøgelse af
                    Reformationsaarhundredets danske Menighedssang til og med Hans Thomissøns
                    Salmebog</em>. København: M.P. Madsen, 1923.</p>
            <p><em>Nogle nye Psalmer oc Lofsange</em>. Rostock: Ludwig Dietz, 1536.</p>
            <p>S. Widding, <em>Dansk Messe, Tide- og Psalmesang 1528-1573</em>, I-II. København:
                Levin &amp; Munksgaard, 1933.</p>
        </div>
    </div>
</div>
