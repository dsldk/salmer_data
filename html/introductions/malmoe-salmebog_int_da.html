<div>
  <meta charset="utf-8" />
  <div class="introduction">
    <p>af <span class="author">Bjarke Moe og Marita Akhøj Nielsen</span></p>
  </div>
  <div class="chapter">
    <h1><span id="_Toc12287068" class="anchor"><span id="_Ref8903346" class="anchor"
                                                                      ></span></span>Om <em>Malmøsalmebogen</em> 1533</h1>
    <p><span id="_Toc47443555" class="anchor"></span>Kort om <em>Malmøsalmebogen</em>
    1533</p>
    <p>De danske salmebøger er stort set alle sammen brugsbøger, og for så vidt er det
    en succes, når et værk er blevet slidt op. Men for hymnologien, liturgihistorien
    og historien generelt er det unægtelig et tab, hver gang en salmebog enten slet
    ikke er bevaret eller kun kendes som fragment. Det sidste er tilfældet for det
    beskedne tryk, der i 1533 udgik fra Christiern Pedersens værksted. Der er kun
    bevaret et eneste eksemplar af denne salmebog, og det mangler titelbladet og et
    par af de følgende blade, mens andre blade delvist er revet i stykker eller
    afslidt til det næsten ulæselige. Til alt held er sidste blad intakt, og dermed
    kender vi udgivelsesåret og -stedet, mens trykkeriets identitet røbes af
    typografi og sprogdragt. I mangel af originaltitlen er bogen kommet til at gå
    under navnet <em>Malmøsalmebogen</em>, en uheldig betegnelse, fordi der
    eksisterer og har eksisteret flere andre salmebøger, der er fremstillet i Malmø
    under reformationstiden. Alligevel bruges benævnelsen også her, fordi alt andet
    ville være forvirrende.</p>
    <p>Trods sine lakuner er dette unikum, der tilhører Nasjonalbiblioteket i Oslo, så
    godt overleveret, at vi kender langt størstedelen af værket. Overordnet set er
    det en udvidet og sprogligt revideret udgave af den salmebogstype, der blev
    skabt i Malmø i 1529, og som vi har bevaret i Dietz' 1529-tryk. Dermed er den en
    vigtig kilde til den hymnologiske og liturgiske udvikling, specielt
    Malmøtraditionen. Takket være Christiern Pedersens redaktion af samtlige tekster
    i bogen er den også en vigtig kilde til det danske sprogs historie.</p>
    <p><span id="_Toc47443556" class="anchor"><span id="_Toc105460911" class="anchor"
                                                                       ><span id="_Toc12287070" class="anchor"></span></span></span>Den
                                                                   teologiske baggrund</p>
    <p>I fortalen til læseren fremlægges den bibelske baggrund for at synge og læse
    salmer og lovsange. Der gives adskillige eksempler på gudvelbehagelig lovsang
    både fra Det gamle og Det nye Testamente ($blad B 7v/$-8r). Disse forbilleder
    bør samtidens kristne følge i taknemmelighed over at være frelst fra den store
    vildfarelse, de før var fanget i, og Paulus har selv opfordret menighederne til
    salmesang. Det er baggrunden for, at der i salmebogen er &quot;ma<em>n</em>ge
    samme<em>n</em> sette aff dem&quot;, altså samlet et stort antal ($blad B
    8r/$). De er &quot;stadfeste met den hellige scrifft&quot;, siges det videre som
    en garanti for deres teologiske kvalitet. Salmebogens formål er at fremme
    &quot;Gudz ord oc Euangelium&quot; og fordrive de &quot;løssactige slemme
    boleuiser ['horeviser'] (som ære en aarsage till megen synd)&quot;. I stedet
    skal børn og unge vænnes til salmer og åndelige viser, som er &quot;en
    begyndelse till all ære och hellighed&quot; ($blad B 8r/$-8v).</p>
    <p>Uden at det nævnes i <em>Malmøsalmebogen</em> har fortalen den højst tænkelige
    autoritet: Den bygger på Luthers berømte indledning til Johann Walters
    <em>Geystliche gesangk buchleyn</em> (Wittenberg 1524), se nærmere
    Balslev-Clausen 2004, Andersen 1983:23f og afsnittet $Fortalen/$.</p>
    <p><span id="__RefHeading___Toc3555_1248350155" class="anchor"><span
                                                    id="_Toc47443557" class="anchor"><span id="_Toc105460881" class="anchor"
                                                                                                              ><span id="_Toc12287071" class="anchor"
                                                                                                                                       ></span></span></span></span>Den liturgihistoriske baggrund</p>
    <p>De prædikanter, der kæmpede for at gennemføre Luthers reformation i Danmark,
    måtte meget tidligt i deres virke skabe en evangelisk gudstjeneste. For dem var
    det naturlige udgangspunkt den katolske kirkes messe, som de var dybt fortrolige
    med – ligesom hele den øvrige befolkning var det. Store dele af messen var fuldt
    acceptable også for lutheranere, men den måtte nødvendigvis ændres på de
    punkter, Luther havde kritiseret som decideret ubibelske.</p>
    <p>Det var først og fremmest nadverritualet, der skulle reformeres. I datidens
    gængse katolske opfattelse var nadveren et offer, som præsten frembar til Gud
    for at formilde ham, ganske som Jesus havde gjort ved sin død på korset. Den
    store betydning, der på den måde blev tillagt præstens handling, stred afgørende
    imod Luthers overbevisning om, at mennesket ikke kan gøre sig fortjent til
    frelsen. Mennesket er så gennemsyret af synd, at kun Guds nåde kan frelse en,
    hvis man tror på hans tilgivelse. Ved sin død på korset overtog Jesus menneskets
    synd og åbnede dermed vejen til Guds kærlighed. Den begivenhed skal nadveren
    aktualisere, så de kristne oplever fællesskabet med Gud og med hinanden.</p>
    <p>Luthers kritik af den katolske kirkes fokus på gejstligheden som formidler mellem
    Gud og den troende havde videre konsekvenser. Efter hans opfattelse kan
    principielt alle lære Gud at kende gennem hans ord i Bibelen, som selvfølgelig
    skal oversættes til et sprog, alle kan forstå. Nu er bibelteksten ikke alle
    vegne klart gennemskuelig, og den kan forekomme fjern fra en senere tid. Derfor
    er der brug for, at veluddannede prædikanter forklarer bibelteksten og viser
    dens aktualitet. Men prædikantens rolle er beskeden, og hele menigheden skal
    tage aktivt del i gudstjenesten. Af praktiske grunde må man sætte nogle rammer,
    så det ikke ender i kaos. Menighedssangen er Luthers svar på disse
    fordringer.</p>
    <p>Luther udarbejdede selv forskrifter for gudstjenesten i <em>Formula Missae</em>
    (1523) og <em>Deutsche Messe</em> (1526), og sammen med en kreds af ligesindede
    skrev han adskillige salmer. Med dem som udgangspunkt udkom der en række
    messehåndbøger og salmebøger forskellige steder i Tyskland. De blev forbilleder
    for de danske prædikanters arbejde med at udforme en evangelisk dansk
    gudstjeneste med menighedssang som et centralt element.</p>
    <p>De ældste bevarede danske kilder stammer fra sidste del af 1520'rne. Som en følge
    af menighedssangens centrale position er der en glidende overgang mellem
    salmebøger og beskrivelser af gudstjenesten, gerne betegnet som messebøger.
    Messebøgerne indeholder ud over forskrifterne for gudstjenesten også salmer, og
    salmebøgerne har ikke kun menighedssange, men også en beskrivelse af
    gudstjenestens forløb. Bedst kender vi gudstjenesten i Malmø, som var centrum
    for reformationen i det østlige Danmark og er beskrevet i flere bevarede
    kilder.</p>
    <p><span id="__RefHeading___Toc3557_1248350155" class="anchor"><span
                                                    id="_Toc47443558" class="anchor"></span></span>M<span id="_Toc12287072"
                                                                                                          class="anchor"><span id="_Toc105460891" class="anchor"
                                                                                                                                                  ></span></span>esseordningen i <em>Malmøsalmebogen</em> 1533</p>
    <p>Overskriften &quot;Her effter følger det hellige Euangeliske Messe embede/ som nw
    i den Christne forsamling siunges/ Mit twenne skøne formaninger til folkit&quot;
    ($blad 59r/$) indleder en komplet gudstjenesteordning, som fylder godt 40 sider.
    Overskrifterne til de enkelte elementerne er i vidt omfang de gamle latinske
    eller græske betegnelser, som det er nyttigt at kende, fordi de er faste
    betegnelser for de liturgiske led, også i vor tid. De forklares ganske kort i
    den følgende oversigt:</p>
    <ul>
      <li>
        <p>Adjutorium nostrum ('vores hjælp'): bøn</p>
      </li>
      <li>
        <p>Confiteor ('jeg bekender'): syndsbekendelse</p>
      </li>
      <li>
        <p>Absolutio ('frikendelse'): syndstilgivelse</p>
      </li>
      <li>
        <p>De profundis ('fra dybderne'): indledningsordene til Salme 130 i Det
        gamle Testamente, sunget i dansk gendigtning &quot;Af hjertens nød råber
        jeg til dig&quot;</p>
      </li>
      <li>
        <p>Kyrie eleison ('Herre, forbarm dig'): salmen &quot;Kyrie Gud Fader
        alsomhøjeste trøst&quot;</p>
      </li>
      <li>
        <p>Gloria in excelsis Deo ('ære være Gud i det høje'): dels prosatekst, dels
        salmen &quot;Gloria ære og pris være Gud i det højeste&quot;</p>
      </li>
      <li>
        <p>Dominus vobiscum ('Herren være med jer'): præstens hilsen og menighedens
        svar</p>
      </li>
      <li>
        <p>Kollekt ('fællesbøn'): bøn, som læses af præsten; to forskellige bønner
        er aftrykt</p>
      </li>
      <li>
        <p>Epistel ('brev'): afsnit af apostelbrev fra Det nye Testamente; Første
        Korintherbrev kapitel 11 er aftrykt</p>
      </li>
      <li>
        <p>Halleluja ('pris Gud'): salmen &quot;Halleluja. Gladelig ville vi
        halleluja sjunge&quot;</p>
      </li>
      <li>
        <p>Evangelium ('godt budskab'): afsnit af et af de fire evangelier eller
        Apostlenes Gerninger i Det nye Testamente; Johannesevangeliet kapitel 6
        er aftrykt; den meget lange evangelietekst er to steder hen imod
        slutningen brudt op af ordet &quot;Diuisio&quot; ('inddeling'), der
        angiver et ophold, som i messesangen kunne markeres med en særlig
        melodisk vending</p>
      </li>
      <li>
        <p>Credo ('jeg tror'): tre danske salmer er aftrykt, &quot;Vi tro allesammen
        på en Gud, himmels og jordens skaber&quot;, &quot;Vi tro på almægtigste
        Gud&quot; (med overskriften &quot;Det danske Patrem&quot;, dvs. 'Fader',
        fra den apostolske trosbekendelse på latin) og &quot;Vi tro alle sammen
        på en Gud som himmel&quot;</p>
      </li>
      <li>
        <p>Salme før prædikenen: salmen &quot;Nu bede vi den Helligånd&quot; i to
        danske oversættelser og med henvisning til en tredje</p>
      </li>
      <li>
        <p>Prædiken</p>
      </li>
      <li>
        <p>Salme efter prædikenen: Deus misereatur nostri ('Gud være os nådig'):
        salmen &quot;Nu er os Gud miskundelig&quot;</p>
      </li>
      <li>
        <p>Paraclesis ('formaning'): forklaring af Pater noster ('vor far'), dvs.
        Fadervor, den bøn, Jesus lærte sine disciple (gengivet i
        Mattæusevangeliet 6,7-13)</p>
      </li>
      <li>
        <p>Trosbekendelse med skriftemål</p>
      </li>
      <li>
        <p>Afløsning: tilsigelse af syndstilgivelse</p>
      </li>
      <li>
        <p>Kirkebøn: fællesbøn</p>
      </li>
      <li>
        <p>Formaning til nadvergæsterne</p>
      </li>
      <li>
        <p>Sanctus ('hellig'): salmen &quot;Hellig, hellig, hellig er du, Herre Gud
        Zebaot&quot;</p>
      </li>
      <li>
        <p>Indledning til nadverritualet</p>
      </li>
      <li>
        <p>Indstiftelsesordene, dvs. Jesu ord ved nadveren (gengivet fire steder i
        Det nye Testamente)</p>
      </li>
      <li>
        <p>Tibi laus ('ære være dig'): <span id="__DdeLink__5337_14671093911"
                                               class="anchor"></span>salmen &quot;Dig være lov og pris, o Herre
                                             Krist&quot;, som synges under nadveren</p>
      </li>
      <li>
        <p>Pax domini sit semper vobiscum ('Herrens fred være altid med jer'):
        præstens hilsen og menighedens svar</p>
      </li>
      <li>
        <p>Agnus dei ('Guds lam'): salmen &quot;O Guds lam som borttager alle
        verdens synder&quot;</p>
      </li>
      <li>
        <p>Formaning til nadvergæsterne</p>
      </li>
      <li>
        <p>Nadveruddeling</p>
      </li>
      <li>
        <p>Salme under nadveruddelingen: &quot;Jesus Kristus er vor salighed&quot;
        eller den alternative oversættelse &quot;Jesus Kristus er vor
        frelsermand&quot;</p>
      </li>
      <li>
        <p>Communio ('fællesskab'): salmen &quot;Gud være lovet altid og
        benedidet&quot;</p>
      </li>
      <li>
        <p>Dominus vobiscum ('Herren være med jer'): præstens hilsen og menighedens
        svar</p>
      </li>
      <li>
        <p>Kollekt ('fællesbøn'): takkebøn</p>
      </li>
      <li>
        <p>Præstens hilsen og menighedens svar</p>
      </li>
      <li>
        <p>Velsignelse: Arons velsignelse i Det gamle Testamente 4. Mosebog 6,24-26
        (den &quot;aronitiske&quot; velsignelse), som fremsiges af præsten</p>
      </li>
      <li>
        <p>De ti bud: henvisning til salmen &quot;Gud Fader udi Himmerig&quot;</p>
      </li>
    </ul>
    <p>Efter beskrivelsen af messen omtales følgende led, der må opfattes som dele af en
    mere udførlig indledning til nadverritualet (<span
                                               id="__DdeLink__3722_334289019" class="anchor"></span>$blad 81r/$).<span
                                                                              id="__DdeLink__2745_1156965320" class="anchor"></span></p>
    <ul>
      <li>
        <p>Dominus vobiscum ('Herren være med jer'): præstens hilsen og menighedens
        svar</p>
      </li>
      <li>
        <p>Sursum corda ('hjerterne op'): præstens opfordring til andagt og
        menighedens svar</p>
      </li>
      <li>
        <p>Gratias agamus domino ('lad os takke Herren'): præstens opfordring til
        tak og menighedens svar</p>
      </li>
      <li>
        <p>Vere dignum et justum est ('sandelig det er værdigt og rimeligt'):
        takkebøn.</p>
      </li>
    </ul>
    <p>Overskrifterne til de enkelte led i messeordningen er hovedsagelig latinske eller
    græske. De skal forstås som signaler til præsten, der altså forudsættes at være
    hjemme i den latinske messe, så overskrifterne har kunnet fungere som hjælp til
    den korrekte gennemførelse af gudstjenesten. Derimod er de tekster, der skulle
    synges, messes eller fremsiges, alle rent danske, selvfølgelig med indarbejdede
    fremmedord som <em>amen</em>, <em>halleluja</em>, <em>kyrie</em> og
    <em>gloria</em>. Messen på modersmålet var en mærkesag for reformationen i
    Malmø, som var drevet af byens egne borgere.</p>
    <p>Passionen for modersmålet er et gennemgående træk i den samtidige skildring af de
    nye forhold, som er kendt under navnet <em>Malmøbogen</em> (1529,
    faksimileudgave 1979, jf. Gierow 1979:73-94). Denne både polemiske og
    idealiserende beretning skyldes Peder Laurentsen, en veluddannet tidligere munk,
    som med entusiasme sluttede sig til den lutherske bevægelse. Om den rent
    dansksprogede gudstjeneste skriver han</p>
    <blockquote>
      <p>¶ Thenne forneffnde messe/ the<em>n</em> siger og tracterer wore prester
      obenbarlige for menig forsamlingh paa wort egh<em>et</em> danske tungemaal
      erlige christelige oc tilbørlige i kircken/ saa att almuen maa oc kand thet
      forstaa/ och paamindis oc opweckis til hans [dvs. Jesu Kristi] pines døds oc
      welgierningers hukommelse til loff oc tacksigelse effter scriftens
      lydel[s]e/ saa att the kunde selff bede oc siwnge skickelige guds loff/ oc
      sware amen til andres bønner (blad 39r)</p>
    </blockquote>
    <p>Menighedens aktive deltagelse i gudstjenesten er tydeligvis vigtig, og
    salmesangen er et markant træk også i salmebogens messeordning, som citerer
    eller nævner ikke mindre end 18 menighedssalmer. Hovedparten af de resterende
    led har rimeligvis været messet, så alene prædikenen har været helt uden
    musik.</p>
    <p>Messeordningen i <em>Malmøsalmebogen</em> er næsten identisk med forskrifterne i
    salmebogen fra 1529 (Dietz 1529). I forhold til den har 1533 udvidet liturgien
    umiddelbart efter prædikenen ved at indføje trosbekendelse med skriftemål,
    syndstilgivelse, kirkebøn og formaning til nadvergæsterne (se Malling 1967:333,
    Andersen 1983:120-124). Desuden er der tilføjet i alt fem menighedssalmer på
    forskellige steder i gudstjenesten, rimeligvis tænkt som alternativer til de
    traditionelle. I 1529 var de bibelske læsninger, epistelen og evangeliet,
    gengivet i en form, der ligger ret tæt op ad 1524-oversættelsen af Det nye
    Testamente, det såkaldte Christian 2.s Nye Testamente. Oversættelsen blev
    voldsomt kritiseret i samtiden, bl.a. af Christiern Pedersen, som udsendte sin
    egen oversættelse i 1529 med genoptryk i 1531 (se nærmere Skautrup
    1947:150-152). Det er hans oversættelse, der gengives i <em>Malmøsalmebogen</em>
    (jf. Andersen 1983:112 og 118).</p>
    <p><span id="__RefHeading___Toc3559_1248350155" class="anchor"><span
                                                    id="_Toc105460921" class="anchor"><span id="_Toc12287073" class="anchor"
                                                                                                              ><span id="_Toc47443559" class="anchor"
                                                                                                                                       ></span></span></span></span>Indplacering blandt andre salme- og
                                                                                                                               messebøger</p>
    <p>Den salmebog, der er kendt under navnet <em>Malmøsalmebogen</em>, er kun bevaret
    i ét eksemplar, hvor bl.a. titelbladet er gået tabt. Det indebærer, at vi ikke
    kender bogens oprindelige titel, og det gængse navn skyldes oplysningen om
    trykkested og -år i kolofonen &quot;Sat i Malmø S. Bartholomei afften [24/8] Aar
    effter Gudz byrd M D XXX III&quot; ($blad † 4r/$).</p>
    <p>I sit anlæg og indhold er salmebogen umiskendeligt et led i Malmøtraditionen. Det
    gælder ganske vist ikke det første bevarede afsnit, som er et kalendarium, dvs.
    en evighedskalender, specielt tilpasset kirkens behov. Der var tradition for at
    bringe sådanne kalenderoplysninger i liturgiske håndskrifter og bønnebøger, men
    i dansk sammenhæng er <em>Malmøsalmebogen</em> det tidligste kendte eksempel på,
    at en salmebog indeholder et kalendarium (se afsnittet $Kalendariet/$).</p>
    <p>Efter kalenderafsnittet er der vidtgående overensstemmelse mellem Malmøsalmebogen
    og den ældste bevarede danske salmebog, <em>Een ny ha</em>n<em>dbog med Psalmer
      oc aandelige lofsange</em> fra 1529. Fortalen er en sprogligt revideret
    gengivelse af 1529-fortalen (se afsnittet $Fortalen/$). Det første store afsnit
    med salmer til tidesangen, kirkeåret og forskellige lejligheder ($blad 1r/$-59r)
    har i vidt omfang samme salmer og i samme orden som forgængeren, men med 16 nye
    salmer indføjet, hvor de tematisk passede (se nærmere Malling 1978:25-27).
    Ligesom fortalen har salmeteksterne været underkastet en sproglig revision (se
    afsnittet $Sammenfattende om teksterne/$). Efter det store afsnit med salmer
    følger som i 1529 en udførlig beskrivelse af gudstjenesten ($blad 59r/$-81v),
    der i alt væsentligt har de samme led som 1529 (se afsnittet
    $Messeordningen/$).</p>
    <p>1529-salmebogen slutter med messeordningen, men i 1533 følger et omfattende
    afsnit med blandede salmer, i alt 36, og enkelte andre tekster. Bortset fra to
    salmer er alt her nyt i forhold til 1529 (se afsnittet $Sammenfattende om
    teksterne/$). En del af det nytilkomne stof er hentet fra &quot;den afftensang/
    som i Judland siungis&quot;, som overskriften lyder ($blad 87r/$). Hvor
    omfattende den jyske aftensang har været, er ikke klart markeret i salmebogen,
    men Niels Knud Andersen antager, at det drejer sig om en ret lille, velordnet
    liturgisk enhed ($blad 87r/$-93r), efterfulgt af en større samling nye salmer
    (Andersen 1972:79-87). Hvorfra de stammer, ved vi ikke. Hans Thomissøns oversigt
    over de ældste danske salmebøger i fortalen til <em>Den danske Psalmebog</em>
    (blad d 2r-2v) omtaler ingen salmebog mellem 1529 og 1534, så der har formentlig
    været tale om enkelttryk eller mindre samlinger. I hvert fald genfindes næsten
    alle 1533-trykkets nye salmer i <em>Nogle nye Psalmer oc Lofsange</em> fra 1536,
    men i andre redaktioner og i en anden rækkefølge. 1536 har altså rimeligvis haft
    en anden kilde end 1533, meget muligt den salmebog fra 1534, som Thomissøn
    nævner.</p>
    <p><em>Malmøsalmebogen</em> slutter, som det sig hør og bør, med en kolofon, der
    nævner udgivelsessted og tid, men ikke trykkeren. Typografien afslører dog
    officinet: Det er Christiern Pedersens trykkeri, bestyret af Joh. Hoochstraten
    (Lauritz Nielsen 1919 nr. 237 og I:221-23). Det <em>jeg</em>, der optræder i den
    korte efterskrift umiddelbart inden kolofonen ($blad † 4r/$), må være Pedersen
    (se afsnittet $Efterskriften/$). Om sine redigeringsprincipper siger han, at han
    har bevaret salmerne i den form, folk kender, men han har dog
    &quot;ma<em>n</em>gestedis forbedret da<em>n</em>sken&quot;. Den sproglige
    revision er gennemgribende og omfatter både stavningen, bøjningen og ‒ lidt
    overraskende i forhold til efterskriften ‒ ordlyden (se afsnittet
    $Sammenfattende om teksterne/$).</p>
    <p>Nogle af Pedersens tekstændringer, men langtfra alle blev overtaget af de senere
    salmebøger. Fornyelserne på ordniveau havde vanskeligst ved at slå igennem,
    rimeligvis fordi salmerne for længst var indsunget i den traditionelle ordlyd.
    Derimod blev hans ortografiske reform på lidt længere sigt afgørende for det
    danske skriftsprog (Skautrup 1947:175-177, 180-187). Størst indflydelse fik
    <em>Malmøsalmebogen</em> på Hans Vingaards <em>En Ny Psalmebog</em> fra
    1553, der har 1533-trykket som sit vigtigste forlæg. Fra det har Vingaard
    overtaget kalendariet, fortalen, messeordningen og samtlige salmer, bortset fra
    fire, som han har overset (Andersen 1983:104f). Teksterne er langtfra kopieret
    slavisk, men overensstemmelserne er så store og gennemgående, at der ikke kan
    være tvivl om afhængigheden.</p>
    <p><span id="__RefHeading___Toc3561_1248350155" class="anchor"><span
                                                    id="_Toc47443560" class="anchor"><span id="_Toc122870751" class="anchor"
                                                                                                              ></span></span></span>Værkets indhold</p>
    <p><span id="__RefHeading___Toc3563_1248350155" class="anchor"><span
                                                    id="_Toc47443561" class="anchor"><span id="_Toc12287076" class="anchor"
                                                                                                             ></span></span></span>Oversigt</p>
    <p>De to første blade af <em>Malmøsalmebogen</em> mangler i det eneste bevarede
    eksemplar. Lakunens omfang fremgår af det første eksisterende blad. Det har ikke
    noget sidetal, men arksignaturen A 3. Også bogens andet ark, B, er uden sidetal.
    Efter de to indledende ark begynder en mere moderne tælling, dog ikke af sider,
    men af blade. Der henvises til forsiden af et blad med bogstavet <em>r</em> (for
    <em>recto</em>, dvs. forside) og til bagsiden med <em>v</em> (for
    <em>verso</em>, dvs. bagside).</p>
    <p>Udover de to første blade mangler yderligere et par. Det gælder dels blad A 8,
    der oprindelig var sammenhængende med titelbladet, dels blad 12, som har været
    lidt udsat, fordi det var sidste blad i et ark (ark E).</p>
    <p>I den følgende oversigt angiver kantet parentes, at et afsnit ikke har hjemmel i
    trykkets opsætning.</p>
    <ul>
      <li>
        <p>Kalendarium: $blad A 3r/$</p>
        <ul>
          <li>
            <p>Anvisning på at finde nymåne: $blad B 6r/$</p>
          </li>
        </ul>
      </li>
      <li>
        <p>Fortale: $blad B 7v/$</p>
      </li>
      <li>
        <p>Salmer: $blad 1r/$</p>
        <ul>
          <li>
            <p>[Til ottesang, dvs. morgenandagt]: $blad 1r/$</p>
          </li>
          <li>
            <p>Til aftensang: $blad 5v/$</p>
          </li>
          <li>
            <p>Til natsang: $blad 10v/$</p>
          </li>
          <li>
            <p>[Til jul]: $blad 13r/$</p>
          </li>
          <li>
            <p>[Til forskellige lejligheder]: $blad 19r/$</p>
          </li>
          <li>
            <p>[Til påske]: $blad 24v/$</p>
          </li>
          <li>
            <p>[Til forskellige lejligheder]: $blad 30r/$</p>
          </li>
        </ul>
      </li>
      <li>
        <p>Messeordning: $blad 59r/$</p>
      </li>
      <li>
        <p>[Salmer og litani]: $blad 81v/$</p>
      </li>
      <li>
        <p>To sange fra det svenske eksemplar: $blad 85r/$</p>
      </li>
      <li>
        <p>Den aftensang som i Jylland synges: $blad 97r/$</p>
      </li>
      <li>
        <p>Register: $blad 112v/$</p>
      </li>
      <li>
        <p>[Efterskrift]: $blad † 4r/$</p>
      </li>
      <li>
        <p>[Kolofon]: $blad † 4r/$</p>
      </li>
    </ul>
    <p><span id="_Toc47443562" class="anchor"></span>Kalendariet</p>
    <p><em>Malmøsalmebogen</em> er, så vidt vi ved, den første danske salmebog, der
    indledes med et ret omfattende afsnit om kalenderberegninger og åreladning
    ($blad A 3r/$-B 7r, jf. Andersen 1983:22). Men kalenderafsnittet følger en
    gammel kirkelig tradition. Siden det 9. århundrede var det skik at indlede
    liturgiske håndskrifter med en evighedskalender, specielt tilpasset kirkens
    behov (se nærmere Geert Andersen 1976:103f og Andersen 1983:25-46). Kalendarium
    er betegnelsen for denne type kalender.</p>
    <p>Kalendariets hovedformål er at fastlægge, hvornår påsken og dermed en række andre
    helligdage falder gennem en årrække. Fordi kalendariet lægger fundamentet for
    hele kirkeårets forløb, har det været praktisk at placere det allerførst.
    Omdrejningspunktet er påskedag, som er den første søndag efter den første
    fuldmåne efter forårsjævndøgn. Sådan er det stadig; vi oplever den dag i dag, at
    påsken og forårets helligdage falder på forskellige datoer for hvert år.</p>
    <p>Fastlæggelsen af påskedags placering går tilbage til det vigtige kirkemøde i
    Nikæa i 325. Dermed valgte den kristne kirke at fastholde den gamle jødiske
    kalender, der havde månens positioner og faser som udgangspunkt. Det skete på
    trods af, at kirken for længst havde indrettet sig på at følge den gængse
    romerske kalender, som byggede på solens bevægelser. Kravet om, at påskedag skal
    falde på en søndag, indebærer, at syvdagesugen bliver endnu et parameter for
    kirkekalenderen. Det kræver betydelig astronomisk indsigt og matematisk
    begavelse at få dette system af inkommensurable størrelser til at gå op – og
    stemme med de iagttagelser af himmellegemerne, som enhver kan gøre, fx af månens
    faser (Geert Andersen 1976:102-104, Andersen 1983:31-33).</p>
    <p>Middelalderen igennem raffineredes metoderne til udarbejdelsen af den kirkelige
    kalender. I senmiddelalderen fik den endnu større betydning for hele
    befolkningen, fordi man mente, at månens stilling i forhold til stjernetegnene
    havde afgørende indflydelse på kroppens funktioner og dermed på medikamenters ‒
    især åreladnings ‒ effektivitet. Her skal kun gives en ganske kort orientering
    om de komplicerede sager (se nærmere Dal 1997:34-47, Andersen 1983:25-46,
    Malling 1978:42-44 og Geert Andersen 1976).</p>
    <p>Naturligvis mistede kalenderen ikke sin betydning ved reformationen. I hvert fald
    fra 1526 blev der trykt kalendarier forrest i lutherske bøger, først i
    bønnebøger og fra og med <em>Malmøsalmebogen</em> også i salmebøger. I de danske
    salmebøger fortsatte skikken det 17. århundrede igennem.</p>
    <p>Begyndelsen af kalenderafsnittet i <em>Malmøsalmebogen</em> er tabt, men
    signaturen A 3 på det første bevarede blad tyder på, at der mangler to blade.
    Det første har i hvert fald haft bogens titel på forsiden, og det andet må have
    haft et afsnit om januar, der har svaret til det bevarede om februar ($blad A
    3r/$). Der er afsat ét blad til hver måned, og foruden januar mangler også juli,
    der har stået på modbladet til titelbladet.</p>
    <p>Omtalen af den enkelte måned indledes med en overskrift, trykt med rødt. Her står
    allerført &quot;KL&quot;, formentlig en forkortelse af det latinske
    <em>kalende</em> 'dage i måneden', umiddelbart fulgt af månedens latinske og
    gamle danske navn, dernæst af oplysninger om antal dage i måneden og længden af
    nat og dag. Derunder meddeles i fire kolonner de vigtigste karakteristika for
    hver dag. Opsætningen er ret kompliceret, og for at lette læsningen er der
    anvendt både rød og sort skrift.</p>
    <p>Kalendariets første kolonne er gyldentallet. Dette tal er knyttet til det enkelte
    år, som har sit gyldental, fra 1-19. Tallet betegner, hvornår der er nymåne i
    årets løb. Nymånen falder nemlig på samme dato med ca. 19 års mellemrum. Årets
    gyldental findes ved en forholdsvis enkel beregning, og når man har bestemt dets
    værdi, fx 8, ved man, at der er nymåne alle dage med tallet 8.</p>
    <p>Anden kolonne anfører søndagsbogstavet. Det er alfabetets syv første bogstaver,
    A-g, der betegner ugedagene. 1. januar får altid bogstav A, og når man kender
    den datos ugedag, fx onsdag, kan man lynhurtigt se, hvornår onsdagene falder i
    hele året.</p>
    <p>Tredje kolonne indeholder oplysninger om helgendage og de faste højtider.</p>
    <p>Fjerde kolonne meddeler de såkaldte månebogstaver, det latinske alfabets 24
    bogstaver plus fire specielle tegn. De angiver månens stilling i dyrekredsens
    tegn og er nøglen til tavlen $blad B 6v/$-7r; det er den, der henvises til i
    kolonneoverskriften &quot;Tafflen til tegen&quot; 'tavlen til (stjerne)tegn'.
    Ved at kombinere en bestemt dags månebogstav med årets gyldental kan man yderst
    til højre i tavlen finde det aktuelle stjernetegn, en oplysning af stor praktisk
    værdi pga. månens indflydelse på menneskekroppen. De forskellige stjernetegn har
    angiveligt speciel betydning for bestemte kropsdele, som det omtales i
    vejledningen til tavlen $blad B 6r/$. De astronomiske forhold var afgørende for,
    hvornår man med held kunne blive åreladet. I datidens lægekunst var åreladning
    et af de vigtigste midler til helbredelse.</p>
    <p>Efter selve kalendariet for den enkelte måned følger to små tekster med hver sin
    type oplysninger om måneden. Den første af disse tekstrækker er sundhedsråd, som
    tillægges en berømt &quot;Mestere&quot;, en læge fra oldtiden eller
    middelalderen. Om august hedder det fx &quot;Seneca de<em>n</em> Mestere siger
    Ath ma<em>n</em> skal icke tage nogen induertis Legedom til sig i denne maanet
    thi det er da hunde dage och icke lade ['årelade] sig blod Ma<em>n</em> skal
    icke æde milk eller sød mad Men den som er søden ['kogt'] met edicke Drick sact
    ['gerne'] øll Oc vocte dig vel for wkyskhed/ oc megen hede/ thi de ere dig
    skadeligt/ Bruge polleye Malurt och mercke i din drick/ thi det er sunt&quot;
    ($blad B 1v/$). I andet afsnit oplyses solens stilling i stjernetegnene.<span
                               id="__DdeLink__750_3322722704" class="anchor"></span></p>
    <p>Selve kalendariet genbruger i alt væsentligt det tilsvarende afsnit i Christiern
    Pedersens andagtsbog <em>Vor Froe Tider</em> (Paris 1514), som også har den
    komplicerede tavle over stjernetegn og dage (jf. Andersen 1983:26). I den gamle
    tidebog er de såre nyttige lægeråd dog ikke inkorporeret; de er formentlig frit
    oversat fra en nedertysk kalender (Andersen 1983:40). Man tør se inddragelsen af
    dem i salmebogen som et led i Christiern Pedersens mangesidige virke som på én
    gang erhvervsdrivende bogtrykker og folkeoplysende renæssancehumanist. Samme år
    som salmebogen lod han <em>En nøttelig Legebog</em> udgive på sit eget trykkeri
    (se tekstnet.dk/christiern-pedersen-legebog/about).</p>
    <p><span id="__RefHeading___Toc3567_1248350155" class="anchor"><span
                                                    id="_Toc12287079" class="anchor"><span id="_Toc47443563" class="anchor"
                                                                                                             ></span></span></span>Fortalen</p>
    <p>Fortalen ($blad B 7v/$-8v) er vigtig som teologisk programerklæring (jf.
    afsnittet $Den teologiske baggrund/$). Den fastslår med stor kraft salmesangens
    centrale betydning for det kristne fromhedsliv. Gennem hele Bibelen omtales
    skikken at lovsynge Gud, og salmebogen udgives for at følge de gode forbilleder.
    Dens salmer er i overensstemmelse med den rette tro, idet de er &quot;stadfeste
    met den hellige scrifft&quot;. Formuleringen bebuder de mange skriftsteder, der
    er anført i marginen ud for salmeteksterne som underbygning af deres teologisk
    korrekte indhold (jf. Andersen 1983:24). Denne kraftige understregning af det
    bibelske fundament er karakteristisk for den tidlige reformatoriske bevægelse i
    Danmark, hvor Luthers navn ikke blev brugt som garant for sandhedsværdien i
    bevægelsens skrifter. Det var der ellers god grund til at gøre i forbindelse med
    fortalen, fordi den gengiver hovedtankerne i Luthers fortale til Johann Walters
    <em>Geystliche gesangk buchleyn</em> (Wittenberg 1524), som er udvidet med
    en række bibelske eksempler.</p>
    <p>Christiern Pedersen har overtaget fortalen i dansk oversættelse fra
    1529-salmebogen <em>Een ny handbog med Psalmer oc aandelige lofsange</em> (se
    nærmere Balslev-Clausen 2004 og Andersen 1983:23f). Den ældre oversættelse er
    blevet grundigt revideret, som indledningen i de to salmebøger kan vise. I 1529
    lyder den:</p>
    <p>Effter thÿ att wore forfædre haffue wærid gud for sÿne welgierninger ÿ thet gamle
    Testamente saa tacknemmelige. Hwor møgit meer bør oss Christne (hwilke Gud
    haffuer bewÿst saa stor naade oc vbegribelig barmhiertighed) att wære hannwm
    tacknemmelige siunghendis Psalmer oc lofsange bode med hierte oc mund ÿ thenne
    naadelige tÿd. wdi hwilken han haffuer oss saa millelig anseet med sÿne hellige
    ord oc naade / oc forløøst oss wdaff thet Pharaonis oc Egyptiske fengsel oc
    trældom / thet er aff dieffuelsens macht oc syndzens trældom.</p>
    <p>I 1533 er det blevet til:</p>
    <p>Effter thi at vaare forfedre vaare Gud saa tackne<em>m</em>melige i det
    ga<em>m</em>le Testame<em>n</em>te for sine velgerninger/ hwor megit mere
    bør oss Christne da <span id="__DdeLink__2709_377238137" class="anchor"
                                                              ></span>ath tacke oc loffue hannem met Psalmer och Loffsang baade aff hw oc
                                                            hierte for sin store naade och miskundhed som han haffuer giort oss J det han
                                                            haffuer frelst oss aff dieffuele<em>n</em>s mact/ oc synde<em>n</em>s treldom/
                                                            oc aff den store vildfarelse som wi vaare før vdi Oc vnt oss at wi mwe nw høre
                                                            ha<em>n</em>s egne ord oc Euangeliu<em>m</em> ($blad B 7v/$-8r).</p>
    <p>Indholdet af den gamle tekst er stort set bevaret i Christiern Pedersens
    revision, selv om den er omfattende. Stavningen er konsekvent ændret på en række
    punkter, fx er <em>th-</em> i begyndelsen af småord erstattet af <em>d-</em>
    (bortset fra <em>thi</em>), konsonantisk <em>w-</em> er afløst af <em>v-</em>
    (bortset fra <em>wi</em> og <em>hw-</em>forbindelser) og bogstavet <em>ÿ</em> er
    gledet helt ud til fordel for <em>i</em>. (se nærmere Skautrup 1947:175-177,
    180-187 og afsnittet $Sammenfattende om teksterne/$). Sætningsbygningen er
    blevet mere overskuelig, selvom den stadig vil være en udfordring for moderne
    læsere, der ikke er vant til 1500-tallets prosa; et eksempel er behandlingen af
    passagen &quot;att wære hannwm tacknemmelige siunghendis Psalmer oc
    lofsange&quot;, der er blevet til &quot;ath tacke oc loffue hannem met Psalmer
    och Loffsang&quot;. Det komplicerede billede på den katolske kirkes
    undertrykkelse af menigheden &quot;thet Pharaonis oc Egyptiske fengsel oc
    trældom&quot; er helt strøget, mens billedets indhold &quot;dieffuelsens macht
    oc syndzens trældom&quot; er bevaret.</p>
    <p><span id="__RefHeading___Toc3569_1248350155" class="anchor"><span
                                                    id="_Toc47443564" class="anchor"><span id="_Toc12287080" class="anchor"
                                                                                                             ></span></span></span>Ordningen af salmerne</p>
    <p>De første tre små afsnit med salmer i <em>Malmøsalmebogen</em> ($blad 1r/$-13r)
    er overtaget fra <em>Een ny handbog med Psalmer oc aandelige lofsange</em>
    (1529) med et par ændringer i afsnittet om natsang. Ordningen efter dagens gang
    afspejler tidesangen, dvs. de daglige gudstjenester på bestemte tidspunkter,
    oprindelig syv fordelt på hele døgnet (se nærmere Widding 1933, I:161-212). I
    den katolske kirke har tidesangen siden den tidlige middelalder været et vigtigt
    element i klostrenes og de store kirkers dagligliv, især som et led i den
    uophørlige lovprisning af Gud. Luther og efter ham de evangeliske prædikanter i
    bl.a. Danmark videreførte tidesangen, men drejede den i retning af forkyndelse
    og belæring snarere end lovsang. Med det formål for øje blev det gamle faste
    skema for antal og tidspunkter blødt op.</p>
    <p>Forholdene i Malmø er dem, vi kender bedst, også hvad tidesangen angår. I
    <em>Malmøbogen</em> (1529) skildrer Peder Laurentsen tidesangen som en
    vigtig del af dagligdagen. Byens borgmester og råd har indført tre prædikener
    hver søgnedag om morgenen mellem klokken fem og otte. De finder sted i tre
    forskellige kirker og forskudt,</p>
    <blockquote>
      <p>Saa att hwilken icke kand komme til then ene en<em>n</em> tiidt/ han kand
      en<em>n</em> anden tiid komme til then anden och høre then deel hans
      salighet er anrørendis/ siwnge oc loffwe gud med hierte oc mund/ oc bede
      siine seerdelis ('særlige') gwdelige bønner hwad gud giiffuer
      the<em>n</em>nom i hw oc sind</p>
      <p>¶ Siwng<em>is</em> oc her paa danske christelige psalmer oc hymner/ gud til
      loff oc almwen til opueckelse i gwds kerlighet etc. somme faare ('før')
      predicken og somme effter som leyligheden seg giffwer</p>
      <p>¶ Om Søndagen oc store høgtidis dage/ er her iiii predicken faare middag/ oc
      ii eller iii effther/ m<em>eth</em> afftensang oc natsang/ oc om morgenen
      ottesang m<em>eth</em> hymner oc psalmer som tha kand wære
      forsamling<em>e</em>n till gaffn oc forbedring (blad 52v-53r)</p>
    </blockquote>
    <p>Dette er altså rammen for de tre afsnit om ottesang, aftensang og natsang.
    Sandsynligvis står de først, fordi reformatorerne i Malmø skulle have det
    daglige andagtsliv i byen på plads hurtigst muligt. Meget tyder nemlig på, at de
    tidlige samlinger af salmer afspejler en løbende udvikling, hvor nye afsnit er
    indsat efter dem, man havde i forvejen (Andersen 1972:50).</p>
    <p>Efter natsangen følger et afsnit med julesalmer ($blad 13r/$-19r), hvor
    1529-salmebogen har en lille gruppe sange, som ikke er knyttet til bestemte
    lejligheder; dem har Christiern Pedersen placeret efter juleafsnittet ($blad
    19r/$-24r). Først efter den lille blandede sektion kommer påskesalmerne ($blad
    24v/$-30r), med et par undtagelser overtaget fra 1529 og her ordnet i ét samlet
    afsnit. De efterfølgende 33 salmer frem til gennemgangen af gudstjenesten ($blad
    30r/$-59r) bringes ikke i tematisk orden. De fleste, nemlig 24, går tilbage til
    1529, og de bringes stort set i den gamle rækkefølge. Resten er nytilkomne
    sange, der er placeret, hvor de passede ind i en sammenhæng.</p>
    <p>Det store afsnit om messeordningen bringer 18 salmer på deres plads i liturgien
    (se nærmere afsnittet $M<span id="_Toc10546089111" class="anchor"><span
                                                        id="_Toc1228707211" class="anchor"></span></span>esseordningen/$).
                                                    Umiddelbart efter følger nogle sider med nytilkommet blandet stof, domineret af
                                                    litaniet ($blad 81v/$-85r). Med kildeangivelsen &quot;det Suenske Exemplar&quot;
                                                    ($blad 85v/$) optrykkes to af de tre salmer fra 1529 med svensk proveniens; den
                                                    tredje blev bragt i det store blandede kapitel før messen. Også det sidste
                                                    salmeafsnit er i hvert fald i et vist omfang placeret efter sin kilde, nemlig
                                                    den jyske aftensang ($blad 97r/$), som må være udvidet ganske kraftigt,
                                                    formentlig i allerede i Pedersens forlæg (se nærmere afsnittet $Indplacering
                                                    blandt andre messe- og salmebøger/$).</p>
    <p>Det klareste eksempel på Christiern Pedersens nyordning af stoffet er nok en
    gruppe salmer, der gengiver den gamle Mariahyldest &quot;Salve regina&quot;
    ('hil være du, dronning') i en form, der var acceptabel i evangelisk sammenhæng
    og kunne anvendes ved særlige lejligheder ($blad 106r/$-109r, jf. Andersen
    1972:71-73 og Andersen 1983:62). Afsnittet indledes med en antifon (vekselsang),
    &quot;Vi arme Adams børn alle&quot; med fire strofer af &quot;Nu bede vi den
    Helligånd&quot; som svarvers. Rimeligvis som alternativ til denne vekselsang
    følger to gendigtninger af selve &quot;Salve regina&quot;, hvor hyldesten gælder
    Jesus i stedet for Maria: &quot;Salve Jesu Kriste vor frelsermand&quot; og
    &quot;Salve helsæl milde Jesu Kriste&quot;, og til dem hører tre proser
    (enkeltstrofer), der formentlig har skullet synges vekselvis med stroferne i
    salve-salmerne. En sekvens (efterfølgende sang), &quot;Benåde os evige
    Gud&quot;, afrunder den særlige liturgiske enhed.</p>
    <p><span id="__RefHeading___Toc3571_1248350155" class="anchor"><span
                                                    id="_Toc12287081" class="anchor"><span id="_Toc47443565" class="anchor"
                                                                                                             ></span></span></span>Registret</p>
    <p>Det afsluttende register indledes med en brugsanvisning, der er overtaget fra
    1529-salmebogen. Det samme er principperne for opstilling og ordning. Indgangen
    er første linje i salmerne og de øvrige liturgiske tekster, se fx B-afsnittet
    ($blad 112v/$):</p>
    <blockquote>
      <p>Benedidet være Jsraels Gud v blad</p>
      <p>Beklage aff alle mine sinde xxxv</p>
      <p>Epistola Pauli i Cor. xi</p>
      <p>Brødre i de ting ieg biuder lxii bl</p>
      <p>Benad oss euige Gud cix blad</p>
    </blockquote>
    <p>Det første kriterium for sorteringen er tydeligt nok begyndelsesbogstavet, og det
    andet er tekstens placering i bogen. Det var almindelig praksis omkring 1530,
    men unægtelig forvirrende for en senere tid. På indrykkede linjer gives
    forskelligartede oplysninger om næste linjes tekst, i eksemplet den velanbragte
    information om &quot;Brødre i de ting ieg biuder&quot;, at det er begyndelsen af
    epistelteksten (1. Korinterbrev kapitel 11).</p>
    <p><span id="__RefHeading___Toc3573_12483501551" class="anchor"><span
                                                     id="_Toc47443566" class="anchor"></span></span>Efterskriften</p>
    <p>Umiddelbart efter registret og uden nogen overskrift bringer bogens sidste blad
    en ganske kort efterskrift ($blad † 4r/$). Her taler bogens redaktør i første
    person, og da typemateriellet er kendt fra de andre bøger, der udgik fra
    Christiern Pedersens trykkeri i Malmø 1533-36, kan der næppe være tvivl om, at
    det er ham, der til allersidst fremlægger sine udgivelsesprincipper. De er
    beskrevet ganske kortfattet. Pedersen har ikke nyoversat salmerne, men har
    overtaget de foreliggende versioner, fordi både tekster og melodier allerede var
    indsunget i befolkningen, som kunne de fleste udenad. Derfor var det heller ikke
    nødvendigt at trykke noderne. Dog har han mange steder forbedret det danske
    sprog, som de læsekyndige nok bemærker.</p>
    <p><span id="__RefHeading___Toc3573_1248350155" class="anchor"><span
                                                    id="_Toc47443567" class="anchor"></span></span>K<span id="_Toc12287083"
                                                                                                          class="anchor"></span>olofonen</p>
    <p><em>Malmøsalmebogen</em>s allersidste tekst er, som traditionen bød, kolofonen
    ($blad † 4r/$). Den angiver sted og dato for trykningen, men hverken
    bogtrykkerens navn og eller hans bomærke. Denne forbigåelse genfindes i nogle af
    bøgerne fra Pedersens trykkeri, som blevet bestyret af Joh. Hoochstraten
    1533-36.</p>
    <p><span id="_Toc47443568" class="anchor"></span>Illustrationerne<span
                               id="_Toc122870831" class="anchor"></span></p>
    <p><em>Malmøsalmebogen</em> er en beskeden brugsbog uden megen udsmykning. Egentlige
    illustrationer findes ikke. Det er naturligvis muligt, at titelbladet har haft
    et billede, men vi har ingen underretninger om de tabte blade i bogens
    begyndelse.</p>
    <p>De gængse typografiske prydelser er kun anvendt i ringe omfang. I
    kalenderafsnittet er der trykt med både sort og rødt, og også det afsluttende
    &quot;Amen&quot; under fortalen ($blad B 8v/$) er fremhævet med rødt. De små
    typografiske ornamenter i form af stjerner og blade er brugt sparsomt, men
    opliver registret og kolofonen ($blad 112v/$-† 4r/$). Der er anvendt flere typer
    initialer, nogle med små figurer, og sammen med overskrifterne fungerer de som
    effektiv hjælp til at orientere sig i bogen.</p>
    <p><span id="__RefHeading___Toc3575_1248350155" class="anchor"><span
                                                    id="_Toc47443569" class="anchor"><span id="_Toc12287086" class="anchor"
                                                                                                             ></span></span></span>Musikken</p>
    <p>I <em>Malmøsalmebogens</em> efterskrift gør Christiern Pedersen rede for sine
    udgivelsesprincipper (se afsnittet $Efterskriften/$). Her begrunder han også,
    hvorfor salmebogen ikke indeholder noder. Han skriver, at &quot;ieg fornam ath
    den menige mand vaar før bewan saa ath siunge oc quede dem [dvs. salmerne]
    almindelige offuer alt riget baade met ord noder oc thoner/ Oc kunde dem oc saa
    mesten parten vden til&quot; ($blad † 4r/$). Christiern Pedersen må selv have
    oplevet kirkegængere synge og her have observeret, at de kunne salmerne udenad.
    Teksterne i salmebogen er redigeret af Pedersen, men han må have forventet, at
    man sang melodierne, som man plejede.</p>
    <p>Heller ikke 1529-salmebogen, som på flere punkter lå til grund for
    <em>Malmøsalmebogen</em>, indeholder noder. I forordet skrev Ludwig Dietz,
    at teksterne er trykt med &quot;theris noder och stæmme&quot; (blad 2v) til
    trods for, at der ikke forekommer musikalsk notation i bogen. Formuleringen må
    fejlagtigt være overtaget fra det forlæg, som salmebogen var baseret på. Det
    vides ikke, hvorfor Dietz udelod noderne, og selvom det synes nærliggende, at
    det skyldtes tekniske vanskeligheder ved nodetryk, er dette ikke en plausibel
    forklaring. Allerede i 1519 udgav Dietz nemlig messebogen <em>Ordinarius
      inclitae ecclesiae Swerinensis</em> (Rostock), som indeholdt nodetryk. Med
    Christiern Pedersens efterskrift får vi en forklaring på, hvorfor det var
    almindeligt ikke at medtage noder i salmebøgerne. Salmerne var simpelthen
    indsunget så grundigt i menighederne, at noder var unødvendige. Dette
    understreger, at melodiernes udbredelse i de tidlige protestantiske kredse
    overvejende foregik mundtlig.</p>
    <p>Salmemelodierne var altså i forvejen velkendte, og det fremgår tydeligt rundt om
    i <em>Malmøsalmebogen</em>. Om salmen &quot;ITh lidit barn saa løsteligt&quot;
    fremgår det som en selvfølgelighed, at den skulle synges til melodien fra den
    middelalderlige hymne &quot;Dies est letitie&quot; ($blad 13v/$). Også nyskrevne
    melodier fra kredsen omkring Luther forventedes kendt af læseren. For langt den
    største del af salmerne kunne en erfaren salmesanger ikke være i tvivl om,
    hvilke melodier der skulle bruges. Som indledning til &quot;VOr Gud han er saa
    sterck en borg&quot; står der blot &quot;De<em>n</em> xlvi psalm de<em>us</em>
    noster refugiu<em>m</em> et virtus&quot; som en oplysning om den tekst, som
    salmen bygger på ($blad 82r/$). Det var meningen, at man skulle komme i tanke om
    melodien ud fra salmens første linje. Det er nok forklaringen på, at der til
    mange salmer ikke findes henvisninger til melodierne. Kun i 16 tilfælde har
    Pedersen henvist til de melodier, man skulle synge salmerne på. De 11
    henvisninger er overtaget fra Dietz' salmebog.</p>
    <p>Ofte havde salmerne deres egen melodi, og derfor var det uproblematisk at
    identificere melodien ud fra en salmes førstelinje. I sådanne tilfælde omtalte
    Pedersen ikke melodien, fx Luthersalmen over den 14. Davidssalme &quot;SAa taler
    then vwise mund&quot; ($blad 12v/$). I tvivlstilfælde hjalp salmebogen med en
    kort, men præcis beskrivelse af, hvilken melodi der skulle bruges. Fandtes der
    alternative gendigtninger af en Davidssalme, fx den mindre udbredte &quot;DEn
    daarlig mund han siger saa&quot; over den 14. Davidssalme, kunne Pedersen
    gengive teksten med bemærkningen om, at den skulle synges &quot;met samme
    noder&quot; som den kendte salme ($blad 13v/$). Langt de fleste
    melodihenvisninger forekommer ved nyskrevne tekster, som skulle synges på
    eksisterende melodier, fx &quot;ITh lidit barn saa løsteligt&quot; ($blad 13v/$)
    og &quot;ITh lidet barn saa ærefult&quot; ($blad 16r/$). Begge disse tekster
    brugte melodien til den latinske hymne &quot;Dies est letitie&quot;, hvilket
    viser, at det førreformatoriske repertoire stadig var en gangbar referenceramme.
    Det illustreres også i nogle af indledningerne til salmerne, hvor en teksts
    katolske ophav nævnes. &quot;CHristum wi skulle loffue nu&quot; er således
    baseret på hymnen &quot;A solis ortus&quot; ($blad 9r/$). Til salmen &quot;O
    Herre Gud miskunde dig&quot; ($blad 11r/$) fremgår det, at den &quot;gaar met de
    noder der Deus misereatur siungis met&quot; ($blad 10v/$-11r), formodentlig en
    henvisning til &quot;Nw er oss Gud miskundelig&quot; ($blad 69v/$), hvor
    Davidssalmens latinske titel også nævnes. Selvom den protestantiske liturgi kun
    var ved at finde sit ståsted, havde &quot;Aleneste Gud i Himmerig&quot; allerede
    vundet hævd som den gængse gendigtning af &quot;Gloria in excelsis deo&quot;.
    Dette ses af henvisningen ved &quot;ALene Gud i de høgste være ære&quot;, hvor
    det fremgår, at den skal synges &quot;met the noder som det Gloria Alleniste Gud
    i hie<em>m</em>merige siunges met&quot; ($blad 33v/$). Nogle melodireferencer
    var indforståede, og formuleringer som &quot;Met de noder som Capitan siungis
    met&quot; ($blad 91r/$) eller &quot;Denne vise skal siungis met the thone som
    Captain siungis met&quot; ($blad 93r/$) var henvendt til kendere. Melodien til
    salmen &quot;CApitan Herre Gud Fader min&quot; ($blad 52r/$) har været så
    udbredt og den militære undertone så umiskendelig, at degnen eller en anden
    forsanger nemt kunne gennemskue melodihenvisningen.</p>
    <p><em>Malmøsalmebogen</em> giver ligesom Dietz' salmebog (1529) kun sparsomt
    indblik i den musikalske baggrund for salmernes anvendelse. Enkelte steder
    afslører bøgerne imidlertid detaljer om den konkrete implementering i
    gudstjenesterne. Således fremgår det, hvordan den gamle vekselsang &quot;Cum Rex
    glorie&quot; skal synges skiftevis af &quot;forsamlingen&quot; ('menigheden') og
    &quot;chorid&quot; ($blad 26v/$). Denne praksis blev overtaget i både Thomissøns
    salmebog (blad 94r) og Jespersens graduale (s. 210). Også svarversene
    &quot;Benedicamus&quot;, der blev sunget som vekselsang ved tidebønnerne i
    katolsk tid, er optaget i 1529-salmebogen og <em>Malmøsalmebogen</em>. Der
    forekommer tre danske vers, hvor den traditionelle opdeling i en solistisk
    indledningen og et korisk svar kort og godt illustreres med ordet
    &quot;Suar&quot; eller &quot;Swar&quot; midt i teksten (blad $5v/$, $10v/$ og
    $13r/$). I disse tre tilfælde følger svarverset efter Zacharias', Marias og
    Simeons lovsange. I messeordningen (se afsnittet $M<span id="_Toc1054608913"
                                                             class="anchor"><span id="_Toc122870723" class="anchor"
                                                                                                     ></span></span>esseordningen i <em>Malmøsalmebogen</em> 1533/$) tildeles de
                                                                                                 involverede i messens afvikling desuden forskellige roller. Ud over præsten
                                                                                                 udpeges kor og menighed. Når der om &quot;Wy tro allesammen paa een Gud&quot;
                                                                                                 står, at &quot;De<em>n</em> Christne forsa<em>m</em>ling oc Chorid siunge
                                                                                                 tilhobe&quot; ($blad 66v/$), må man formode, at nogle af de andre liturgiske led
                                                                                                 i messen forventedes at blive sunget af koret alene uden menighedens deltagelse.
                                                                                                 Det er derfor overraskende at læse, at indgangssalmen &quot;AF hiertens nød
                                                                                                 rober ieg til dig&quot; synges af &quot;Chorid eller den Christne
                                                                                                 forsamling&quot; ($blad 58v/$). Hvis der ikke var et kor til stede, sang
                                                                                                 menigheden naturligvis selv, men skulle koret i andre tilfælde synge alene?
                                                                                                 Sådanne detaljer er uklare, hvilket formodentlig skyldes messeordningens brede
                                                                                                 sigte på bykirker såvel som landsbykirker.</p>
    <p><span id="__RefHeading___Toc3577_1248350155" class="anchor"><span
                                                    id="_Toc47443570" class="anchor"></span></span>Tekst<span
                                                                      id="_Toc122870801" class="anchor"></span>erne</p>
    <p><em>Malmøsalmebogen</em> indeholder i alt 123 salmer, hvoraf hovedparten, 72,
    genfindes i den ældste kendte danske salmebog, Dietz 1529, mens 51 er
    nytilkomne. Alle salmerne er på dansk, et udtryk for Malmøreformatorernes
    forkærlighed for modersmålet (se afsnittet $M<span id="_Toc122870722"
                                                         class="anchor"><span id="_Toc1054608912" class="anchor"
                                                                                                  ></span></span>esseordningen/$). Det var deres kongstanke, at folk skulle vide,
                                                                                              hvad de sang, og helst skulle de synge hyppigt og gerne, ikke bare ved
                                                                                              gudstjenester, men i hverdagslivet. Selvfølgelig var det ikke ligegyldigt, hvad
                                                                                              de sang, salmerne skulle gerne udkonkurrere de uanstændige viser og være et led
                                                                                              i den åndelige opbyggelse (se afsnittet $<span id="_Toc1228707221"
                                                                                                                                              class="anchor"><span id="_Toc10546089121" class="anchor"></span></span>Den
                                                                                                                                            teologiske baggrund/$).</p>
    <p>For en umiddelbar betragtning kan det i dag være vanskeligt at skelne de poetiske
    tekster i salmebogen fra prosa. Teksten i hver strofe er sat omløbende, så alle
    linjer er helt udfyldt, uanset versinddelingen, fx i første strofe af &quot;O
    Herre Gud det kommer nu ud&quot;:</p>
    <blockquote>
      <p>O Herre Gud/ det ko<em>m</em>mer nw</p>
      <p>vd/ dit ord som skiult wor</p>
      <p>le<em>n</em>ge/ vd aff din naade/ vdi</p>
      <p>ma<em>n</em>ge maade/ so<em>m</em> Paul<em>us</em> giff</p>
      <p>uer oss til ke<em>n</em>de Oc ydermere apostle fle</p>
      <p>re aff din Guddo<em>m</em>melig wilge/ thi tacke</p>
      <p>wi dig ydmyglige/ ath wi haffue leffuit</p>
      <p>den thime</p>
      <p>($blad 100r/$-100v)</p>
    </blockquote>
    <p>Længden af linjerne i citatet varierer iøjnefaldende, og det skyldes, at salmens
    første bogstav, O, er et initial, der går over fire linjer og optager en del af
    pladsen på hver linje. Forvirrende for en moderne læser er det, at der mangler
    bindestreg ved linjebrud i ordene &quot;giffuer&quot; og &quot;flere&quot;. Det
    må tilskrives sætterens bestræbelse for at have lige højremargin; hvor der er
    plads, medtages bindestreg, fx i sidste salmens sidste strofe
    &quot;la-|der&quot; (hvor | betegner linjeskift). Selv når man ser bort fra
    disse teknikaliteter, virker det fremmedartet, at der slet ikke er taget hensyn
    til rim og rytme. Skråstregerne, der generelt fungerer som moderne kommaer, og
    stort begyndelsesbogstav i ord, der ikke er navne, giver en vis fornemmelse for
    strukturen. Hvis man desuden ser på rimene, får man en opstilling af strofen
    som</p>
    <blockquote>
      <p>O Herre Gud/</p>
      <p>det ko<em>m</em>mer nw vd/</p>
      <p>dit ord som skiult wor le<em>n</em>ge/</p>
      <p>vd aff din naade/</p>
      <p>vdi ma<em>n</em>ge maade/</p>
      <p>so<em>m</em> Paul<em>us</em> giffuer oss til ke<em>n</em>de</p>
      <p>Oc ydermere</p>
      <p>apostle flere</p>
      <p>aff din Guddo<em>m</em>melig wilge/</p>
      <p>thi tacke<span id="100_v" class="anchor"></span> wi dig</p>
      <p>ydmyglige/</p>
      <p>ath wi haffue leffuit den thime</p>
    </blockquote>
    <p>Denne tolkning har meget for sig, når man kun tager teksten i betragtning. Men i
    Thomissøns <em>Den danske Psalmebog</em>, er melodien anført sammen med teksten,
    og noderne giver en anden opdeling af strofen, hvis vers her nummereres for
    overskuelighedens skyld:</p>
    <blockquote>
      <p>1 O Herre Gud/ det ko<em>m</em>mer nw vd/</p>
      <p>2 dit ord som skiult wor le<em>n</em>ge/</p>
      <p>3 vd aff din naade/ vdi ma<em>n</em>ge maade/</p>
      <p>4 so<em>m</em> Paul<em>us</em> giffuer oss til ke<em>n</em>de</p>
      <p>5 Oc ydermere apostle flere</p>
      <p>6 aff din Guddo<em>m</em>melig wilge/</p>
      <p>7 thi tacke wi dig ydmyglige/</p>
      <p>8 ath wi haffue leffuit den thime</p>
    </blockquote>
    <p>Det er denne opdeling, der er fulgt i den elektroniske udgave. Opstillingen
    indebærer, at rimene i vers 1, 3, 5 og 7 er indrim, og at disse vers ikke rimer
    med andre. Formentlig er der intenderet rim mellem vers 2 og 4, henholdsvis 6 og
    8: Der er en vis lydlig overensstemmelse (assonans) mellem slutordene i de to
    vers i hvert par (le<em>n</em>ge ~ ke<em>n</em>de og wilge ~ thime). De følgende
    strofer har samme rimstruktur, og rimkvaliteten er efter senere tiders standard
    hyppigt ringe.</p>
    <p>Også rytmen er vanskelig at få hold på. Herefter følger et forsøg på at udpege de
    trykstærke stavelser i strofen, markeret med apostrof umiddelbart inden
    trykstavelsen:</p>
    <blockquote>
      <p>1 O 'Herre 'Gud/ det 'ko<em>m</em>mer nw 'vd/</p>
      <p>2 dit 'ord som 'skiult wor 'le<em>n</em>ge/</p>
      <p>3 'vd aff din 'naade/ vdi 'ma<em>n</em>ge 'maade/</p>
      <p>4 so<em>m</em> 'Paul<em>us</em> 'giffuer oss til 'ke<em>n</em>de</p>
      <p>5 Oc 'yder'mere a'postle 'flere</p>
      <p>6 aff 'din Gud'do<em>m</em>melig 'wilge/</p>
      <p>7 thi 'tacke wi 'dig 'ydmyg'lige/</p>
      <p>8 ath 'wi haffue 'leffuit den 'thime</p>
    </blockquote>
    <p>Den rytmiske struktur er rimeligvis ret enkel: langvers med fire tryktoppe (vers
    1, 3, 5 og 7) alternerer med kortvers, der har tre (vers 2, 4, 6 og 8); i
    langvers er rimet enstavet, i kortvers tostavet. Tolkningen forudsætter, at de
    tryksvage stavelser er metrisk irrelevante, og det svarer til periodens norm for
    poesi. Først i barokdigtningen fra ca. 1630 og frem indførtes det princip, at
    der skal være regelmæssig vekslen mellem trykstærke og tryksvage stavelser.</p>
    <p>Det er klart, at i fællessang har den frie rytme fungeret bedst, hvis menigheden
    havde indøvet en bestemt fordeling af teksten til melodien. Et langsomt tempo
    har desuden gjort det nemmere at få de to elementer i salmen til at stemme
    overens. Vore dages lejlighedssange giver os en fornemmelse af problemet, som vi
    ikke er trænet i at løse på samme selvfølgelige måde som reformationstidens
    mennesker.</p>
    <p>Den konsekvente brug af indrim i &quot;O Herre Gud det kommer nu ud&quot; er ikke
    karakteristisk for <em>Malmesalmebogen</em> som helhed. De fleste salmer har
    enderim som strukturerende princip, men i øvrigt er der ganske stor variation i
    strofebygningen, både med hensyn til rimstilling, verslængde og antal vers.</p>
    <p>Foruden de strofiske salmer indeholder salmebogen nogle prosagendigtninger af
    især gammeltestamentlige salmer (fx $blad 90r/$), men også af middelalderlige
    hymner (bl.a. $blad 13r/$). En del af disse ustrofiske sange findes også i
    1529-salmebogen, men i begge kategorier er der kommet nye til, flest
    gendigtninger af Davidssalmer (hele fire i afsnittet med aftensangen fra
    Jylland, $blad 87r/$-92r).</p>
    <p><span id="_Toc47443571" class="anchor"></span>Indledningerne</p>
    <p>Hver eneste salme i <em>Malmøsalmebogen</em> indledes med en overskrift og ofte
    en lidt længere præsentation. Typisk karakteriseres salmens indhold ret kort, fx
    &quot;En Hymne aff Christi Fødzel&quot; ($blad 13r/$), undertiden med en lille
    anbefaling som &quot;En merckelig ['bemærkelsesværdig'] Euangeliske vise/ vor
    salighedz vey anrørindis&quot; ($blad 1r/$). Enkelte gange præciseres det, at en
    salme er en alternativ version: &quot;Den samme sang anderledis fordansket&quot;
    ($blad 69r/$). Hvor der er tale om en gendigtning af en Davidssalme, oplyses
    dens nummer i den hebraiske bibel og dens latinske begyndelsesord i den gængse
    oversættelse Vulgata, fx &quot;Den Cxviii Psalm Co<em>n</em>fitemini domino
    quoniam bonus&quot; ($blad 88r/$). Den gamle latinske titel er også bevaret i
    overskrifterne over de liturgiske sange, fx &quot;Agnus dei&quot; ($blad 37v/$).
    Om nogle salmer oplyses den melodi, de kan synges til: &quot;Denne vise skal
    siungis met den thone som Capitan siungis met&quot; ($blad 93r/$).</p>
    <p>Alle disse oplysningstyper findes også i 1529-salmebogen, og indledningerne til
    de fælles salmer er næsten identiske i de to salmebøger. Introduktionerne til de
    nyoptagne salmer viderefører traditionen, og i nogle få tilfælde bringes
    oplysninger af nye typer, især vedrørende proveniens. Om Luthers &quot;Esajas
    den profet monne det så gå&quot; hedder det &quot;Sanctus som siungis vdi
    Nørenberg ['Nürnberg']&quot;($blad 36v/$). &quot;Vi arme Adams børn alle&quot;
    udpeges som &quot;Salue regina Christelige foruent oc forbedret&quot;, hvortil
    der føjes en udførlig praktisk anvisning: &quot;oc siungis disse fire sange
    ['strofer']/ før en Salue begyndis/ och emellem hwer sang ith werss aff Nw bede
    wi den Helligand/ som her effter følger&quot; ($blad 106r/$). Præcise forfatter-
    og oversætterangivelser er derimod uhyre sjældne. For en moderne betragtning er
    det nok mest påfaldende, at Luther slet ikke nævnes som ophav til de mange sange
    af ham, der er optaget i <em>Malmøsalmebogen</em>.</p>
    <p>Det ser ud til, at salme og indledning er overleveret som en enhed. I hvert fald
    gælder overensstemmelserne mellem 1533-trykket og Dietz' salmebogstillæg fra
    1536 næsten altid både overskrifterne med eventuelle supplerende oplysninger og
    sangteksterne (jf. afsnittet $Indplacering blandt andre messe- og
    salmebøger/$).</p>
    <p><span id="__RefHeading___Toc3581_1248350155" class="anchor"><span
                                                    id="_Toc47443572" class="anchor"><span id="_Toc12287089" class="anchor"
                                                                                                             ></span></span></span>Sammenfattende om teksterne</p>
    <p>Sangteksterne i <em>Malmøsalmebogen</em> repræsenterer en lang tradition, fra de
    gammeltestamentlige salmer til helt nydigtede åndelige viser (se nærmere Widding
    1933,II:18-53). Langt de fleste er oversat efter de tidligste lutherske
    salmebøger på nedertysk eller højtysk, og der er adskillige Luthersalmer.
    Desuden er der enkelte oversættelser fra svensk, og en håndfuld salmer er
    originalt danske.</p>
    <p>For Christiern Pedersen har teksternes proveniens været ret uinteressant.
    Salmebogens formål var at forkynde den lutherske kristendomsopfattelse, og det
    havde konsekvenser for salmernes form. Budskabet skulle fremsættes enkelt,
    umiddelbart forståeligt og ikke pakkes ind i et særligt poetisk sprog. Det var
    Luthers eget ideal, og det blev fulgt (jf. Dahlerup 2016:43-51). Ind imellem har
    det blomstrende billedsprog fra især Davidssalmerne dog fundet vej ind i
    salmebogen, fx i skildringen af den fromme mand:</p>
    <blockquote>
      <p>Han skyr hor oc all vrenhed/</p>
      <p>och vdi ecteskaff giffuer han sig/</p>
      <p>hans hwstru i hans huss vancker/</p>
      <p>som ith vintræ ald fult aff vinbær</p>
      <p>Hans børn side omkring hans bord</p>
      <p>han lærer dem ath tro Gudz ord/</p>
      <p>de ere som Olye planter/</p>
      <p>fra synd oc ondskaff han dem tucter</p>
      <p>($blad 105r/$, fra en gendigtning af Salme 128).</p>
    </blockquote>
    <p>De bibelske vendinger var blevet udnyttet i de åndelige viser på dansk længe før
    reformationen og kunne indgå i den lutherske salmesang, når man sørgede for at
    udrense de specifikt katolske begreber, som Luther vendte sig imod (se nærmere
    Møller 1923:XXI-XXVI). Selve den poetiske form med enderim, rytme og
    strofeformer var blevet udviklet i middelalderens digtning og anvendt også i
    dansksprogede digte. Så selvom den lutherske menighedssang betegner et nybrud,
    er den også en videreførelse af den middelalderlige danske poesi.</p>
    <p>Christiern Pedersens udgivelsesarbejde med <em>Malmøsalmebogen</em> har været
    omfattende, især hvad angår sproget. I efterskriften oplyser han, at han har
    &quot;ma<em>n</em>gestedis forbedret da<em>n</em>sken&quot; ($blad † 4r/$,
    jf. afsnittet $Efterskriften/$). For at demonstrere omfanget af hans sproglige
    revision følger her de to indledende strofer af Luthers gendigtning af Salme 130
    fra Det gamle Testamente, først i 1529-salmebogens form, dernæst i versionen fra
    1533:</p>
    <p>Dietz' salmebog (1529):</p>
    <blockquote>
      <p>AFf diybsens nød rober ieg til teg/ <a
                                                                                                             href="../../../../../../C:/dsl-tei/html/dietz-salmebog-1529.html#sl-129"
                                                                                                             >Psal. cxxix.</a></p>
      <p>Herre Gud wiltu meg høre.</p>
      <p>Thÿn naadzens ørhe wend tw til meg/</p>
      <p>mÿn røøst ieg nw framfører/</p>
      <p>Giffuer tw paa wor gierning acht/</p>
      <p>att heffne synden med thÿn macht/</p>
      <p>O Herre hwo kan thet taale?</p>
      <p>Hooss teg allene gielder naade oc gunst/ <a
                                                                                                             href="../../../../../../C:/dsl-tei/html/dietz-salmebog-1529.html#rom-8"
                                                                                                             >Roma. viij</a></p>
      <p>til synden att forlade/</p>
      <p>nar wÿ teg nogen tÿd haffue mist</p>
      <p>wÿ wide oss ey att raade.</p>
      <p>For teg ingen seg røme kand/</p>
      <p>thÿ maa teg frycte alle mand/</p>
      <p>oc trøste thennom paa thÿn naade.</p>
    </blockquote>
    <p><em>Malmøsalmebogen</em> (1533):</p>
    <blockquote>
      <p>AF hiertens nød rober ieg til dig/</p>
      <p>Herre Gud vilt du mig høre Psal cxxx</p>
      <p>Din naadens øren ve<em>n</em>t du till mig/</p>
      <p>min røst ieg nu framfører/</p>
      <p>Giffuer du paa vor ge<span id="60_r" class="anchor"></span>rning act/</p>
      <p>ath heffne synden met din mact</p>
      <p>O Herre hwo kan det taale</p>
      <p>Hoss dig all ene gelder naade oc gunst</p>
      <p>til synden ath forlade/</p>
      <p>naar wi dig nogen tid haffue mist/ Roma viii Ephe ii</p>
      <p>wi vide oss ey ath raade</p>
      <p>For dig sig ingen rose kand/</p>
      <p>thi maa dig frøcte alle mand/</p>
      <p>och trøste dem paa din naade</p>
    </blockquote>
    <p>På ordniveau er indgrebene få: Førstelinjens &quot;diybsens&quot; ændres til
    &quot;hiertens&quot;, &quot;røme&quot; ('berømme, rose') i femte vers af strofe
    2 erstattes af &quot;rose&quot;, og i samme vers byttes der om på &quot;ingen
    seg&quot;, så ordlyden bliver &quot;sig ingen&quot;. Den første ændring er
    udtryk for en lidt anden tolkning af Davidssalmen, hvis latinske indledningsord
    er &quot;De profundis&quot; 'fra dybderne'; Pedersen har formentlig ønsket at
    fremhæve det personlige gudsforhold. Når han udskifter &quot;røme&quot;, skyldes
    det utvivlsomt, at han har opfattet ordet som en germanisme (jf. Luthertekstens
    &quot;rühmen&quot;), og germanismer har han bevidst undgået i hele sit
    forfatterskab (jf. Skautrup 1947:216f). Ændringen af ordstillingen kan være
    affødt af et ønske om en bedre rytme, men det er ikke nogen generel bestræbelse.
    Da vi ikke kan være sikre på, at netop Dietz' tryk fra 1529 var Pedersens
    forlæg, bør det nævnes, at Messebogen fra 1529 (Mortensen 1529) i to af de tre
    passager har en tekst, der afviger fra både Dietz' og Pedersens:
    &quot;dybhedszens&quot; i første linje og &quot;berøemme&quot; i strofe 2. I
    begge tilfælde har Pedersens revision haft samme mål, uanset hvilken af de to
    former der har været hans udgangspunkt.</p>
    <p>En detalje, der viser en vis omhu i bearbejdelsen af det overleverede stof, er
    nummereringen af Davidssalmerne. Til stor forvirring for moderne læsere har den
    mest udbredte latinske bibeloversættelse, Vulgata, en inddeling af Salmernes
    Bog, der afviger fra den hebraiske bibel fra og med Salme 10; dermed bliver også
    nummereringen afvigende i de to traditioner. Christiern Pedersen indfører den
    hebraiske tælling i modsætning til de ældre og lidt yngre salme- og messebøger
    (jf. Andersen 1972:69f).</p>
    <p>I øvrigt vedrører den sproglige redigering stavningen, som ændres gennemgribende
    (jf. Skautrup 1947:175-177, 180-187). De vigtigste fornyelser er, at indledende
    <em>t-</em> og <em>th-</em> i småord erstattes <em>d-</em> (&quot;teg&quot;
    &gt; &quot;dig&quot; og &quot;thÿn&quot; &gt; din), at dobbelt vokal bortset fra
    <em>aa</em> forenkles (&quot;røøst&quot; &gt; &quot;røst&quot;), at brugen
    af <em>w</em> indskrænkes, både for konsonant (&quot;wor&quot; &gt;
    &quot;vor&quot;) og vokal (&quot;nw&quot; &gt; &quot;nu&quot;). På alle disse
    punkter har Pedersens reform fået varig betydning for dansk retskrivning; andre
    af hans ændringer har vist sig mindre langtidsholdbare, men det står dog fast,
    at hans betydning på dette område er uovertruffen.</p>
    <p>Mens den ortografiske revision har sat sig dybe spor, også i flere af de
    efterfølgende salmebøger, har ændringerne af ordlyden ikke haft varig
    gennemslagskraft. Af de tre nævnte ændringer overtager Vingaards salmebog (1553)
    ganske vist &quot;rose&quot;, men Thomissøns salmebog (1569) har
    &quot;berømme&quot;.</p>
    <p><span id="__RefHeading___Toc3583_1248350155" class="anchor"><span
                                                    id="_Toc47443573" class="anchor"><span id="_Toc12287090" class="anchor"
                                                                                                             ></span></span></span>Værkets betydning</p>
    <p>Salmebogen repræsenterer et stadium i Malmøs reformationshistorie, som i øvrigt
    er bevidnet af en række bevarede tryk. Traditionen før <em>Malmøsalmebogen</em>
    kender vi fra Ludwig Dietz' salmebog (1529), der genoptrykker et værk fra samme
    år (se indledningen til Ludwig Dietz' salmebog 1529/1536, afsnittet Indplacering
    blandt andre salme- og messebøger). Det er givet, at <em>Malmøsalmebogen</em> er
    dybt afhængig af et af 1529-trykkene, men det er næppe muligt at afgøre
    hvilket.</p>
    <p>Til forgængernes stof føjede udgiveren, Christiern Pedersen, dels et kalendarium,
    dels flere grupper nye salmer, som han formentlig har samlet fra flere kilder.
    Dietz' salmebogstillæg fra 1536, der indeholder næsten alle de nytilkomne salmer
    fra 1533, belyser den videre Malmøtradition. For den har Pedersens værk
    øjensynlig ikke haft nogen betydning. De to tryks fælles salmer bringes i
    forskellig orden og i forskellige redaktioner. Først i Vingaards salmebog (1553)
    kan vi iagttage en indflydelse fra <em>Malmøsalmebogen</em>, der har været den
    vigtigste kilde for den københavnske bogtrykker. Ad den vej har Pedersens
    salmebog sat sig spor i den danske salmetradition.</p>
    <p><span id="__RefHeading___Toc3693_1248350155" class="anchor"><span
                                                    id="_Toc47443574" class="anchor"><span id="_Toc12287091" class="anchor"
                                                                                                             ></span></span></span>Netudgaven</p>
    <p>Den digitale udgave bygger dels på faksimilen i <em>Malmø-salmebogen 1533.
      Faksimiledition</em>, udg. af John Kroon. Malmø: AB Malmö Ljustryckanstalt ·
    Dansk-Skånsk Förening 1967, dels på de digitale faksimiler af det eneste
    bevarede komplette eksemplar, som tilhører Nasjonalbiblioteket i Oslo. De er
    fremstillet af Nasjonalbiblioteket og generøst stillet til rådighed for
    <em>Danske reformationssalmer</em>.</p>
    <p>Se endvidere Vejledning.</p>
    <p><span id="__RefHeading___Toc3587_1248350155" class="anchor"><span
                                                    id="_Toc47443575" class="anchor"><span id="_Toc12287092" class="anchor"
                                                                                                             ></span></span></span>Litteratur</p>
    <p>Merete Geert Andersen, &quot;Kalendarierne i vore ældste danske salmebøger&quot;,
    i <em>Hymnologiske Meddelelser</em>, årg. 5, 1976, s. 101-127.</p>
    <p>Niels Knud Andersen, Efterskrift, i <em>Ludwig Dietz' Salmebog 1536</em>, udg. af
    Niels Knud Andersen. København: Universitets-Jubilæets danske Samfund ·
    Akademisk Forlag, 1972, s. 5-116.</p>
    <p>Niels Knud Andersen, &quot;En Ny Psalmebog 1553&quot;, i <em>En Ny Psalmebog
      1553</em> I-II. København: Universitets-Jubilæets danske Samfund · Akademisk
    Forlag, 1983, bind II: 7-251.</p>
    <p>Peter Balslev-Clausen, &quot;Forordene i reformationstidens danske
    salmebøger&quot;, i <em>Hymnologiske Meddelelser</em>, årg. 33, nr. 4, 2004, s.
    245-281.</p>
    <p>Pil Dahlerup, <em>Reformationslitteratur</em>. København: U Press, 2016.</p>
    <p>Erik Dal, &quot;Efterskrift&quot;, i <em>Hans Thomissøns Salmebog. 3.
      faksimileudgave</em>, udgivet af Samfundet dansk Kirkesang. Herning: Poul
    Kristensen, 1997.</p>
    <p>Ludwig Dietz (udg.), <em>Een ny ha</em>n<em>dbog med Psalmer oc aandelige
      lofsange</em>. Rostock: Ludwig Dietz, 1529.</p>
    <p>Krister Gierow, <em>Studier kring Malmø-bogen</em>. Malmö: Allhem, 1979.</p>
    <p><span id="__DdeLink__47822_3928106482" class="anchor"></span>Niels Jespersen,
    <em>GRADVAL. En Almindelig Sangbog</em>. København: Lorenz Benedicht,
    1573.</p>
    <p>Anders Malling, &quot;Efterskrift&quot; i <em>Malmø-salmebogen 1533.
      Faksimiledition</em>, udg. af John Kroon. Malmø: AB Malmö Ljustryckanstalt ·
    Dansk-Skånsk Förening 1967, s. 287-335.</p>
    <p>Anders Malling, <em>Dansk Salmehistorie bind VIII. Salmebøgerne</em>. København:
    J.H. Schultz, 1978.</p>
    <p>[Malmøsalmebogen], [udg. af Christiern Pedersen]. Malmø: [Joh. Hoochstraten],
    1533.</p>
    <p>Claus Mortensen, <em>Th</em>et <em>cristelighe mesßeembedhe</em>. Malmø: Oluf
    Ulricksøn, 1529.</p>
    <p>Niels Møller, <em>Salmesprog og Salmetyper. En psykologisk Undersøgelse af
      Reformationsaarhundredets danske Menighedssang til og med Hans Thomissøns
      Salmebog</em>. København: M.P. Madsen, 1923.</p>
    <p>Lauritz Nielsen, <em>Dansk Bibliografi 1482-1600</em>, 2. udgave med
    supplementsbind ved Erik Dal. København: Det kongelige Bibliotek · Det danske
    Sprog- og Litteraturselskab · C.A. Reitzel 1996 (1. udgave af bind I-II
    1919-1933).</p>
    <p><em>Nogle nye Psalmer oc Lofsange</em>. Rostock: Ludwig Dietz, 1536.</p>
    <p>Peter Skautrup, <em>Det danske sprogs Historie. Andet bind. Fra unionsbrevet til
      Danske Lov</em>. København: Det danske Sprog- og Litteraturselskab ·
    Gyldendal 1947 (fotografisk genoptryk 1968).</p>
    <p>Hans Thomissøn, <em>Den danske Psalmebog</em>. København: Lorenz Benedicht,
    1569.</p>
    <p>S. Widding, <em>Dansk Messe, Tide- og Psalmesang 1528-1573</em>, I-II. København:
    Levin &amp; Munksgaard, 1933.</p>
    <p>Hans Vingaard, <em>En Ny Psalmebog</em>. København: Hans Vingaard, 1553.</p>
  </div>
</div>
